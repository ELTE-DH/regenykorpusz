<?xml version="1.0" encoding="utf-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xml:id="HU10440" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>Kóborlások itthon, meg idegen földön</title>
				<author ref="viaf:58030320">Rákosi Viktor (1860-1923)</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">59919</measure>
				<measure unit="pages">147</measure>
				<measure unit="vols">2</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
					<title>Kóborlások itthon, meg idegen földön</title>
					<date>	2012-03-07</date>
					<publisher>Magyar Elektronikus Könyvtárért Egyesület</publisher>
					<ref target="https://mek.oszk.hu/10400/10440"/>
					<respStmt>
						<resp>Original Electronic Edition</resp>
						<name>Csige Mónika</name>
					</respStmt>
				</bibl>
				<bibl type="printSource">
					<title>Kóborlások itthon, meg idegen földön</title>
					<author>Rákosi Viktor</author>
					<pubPlace>Budapest</pubPlace>
					<publisher>Révai</publisher>
					<date>1903</date>
					<ref target="https://mek.oszk.hu/10400/10440"/>
				</bibl>
				<bibl type="firstEdition">
					<title>Kóborlások itthon, meg idegen földön</title>
					<author>Rákosi Viktor</author>
					<date>1903</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textDesc>
				<ns1:authorGender key="M"/>
				<ns1:size key="medium"/>
				<ns1:canonicity key="low"/>
				<ns1:timeSlot key="T4"/>
			</textDesc>
		</profileDesc>
		<revisionDesc>
			<change when="2021-08-09"/>
		</revisionDesc>
	</teiHeader>
	<text>
		<body>
			<div type="group">
				<head>ITTHON</head>
				<div type="chapter">
					<head>AZ UTAZÁSRÓL.</head>
					<p>Apámtól sokszor hallottam, hogy mikor ő utazni kezdett, akkor még nem volt
                        vasut. Mikor az első vasutat épitették nálunk, akkor ütögetett a bajusza.
                        Erről jegyezte meg az időpontot. Mikor az első vonatok jártak, akkor már a
                        szakálla is nőni kezdett. Egy-egy vasutazás alatt ki is nőtt, le is
                        borotválta, megint kinőtt. A masinisztát akkor nagyságos urnak hivták, mert
                        ritka ember értett még e mesterséghez, s azért meg kellett becsülni és jól
                        megfizetni. A konduktor már csak tekintetes ur volt, mert ahhoz nem kellett
                        annyi ész és tudomány. A vasutigazgató pláne csak t. c. volt, s a masiniszta
                        tegezte őt.</p>
					<p>Igy beszélte az öregem. Manapság éppen megforditva van. Masiniszta annyi van,
                        hogy kettő jut egy mozdonyra, s a gyöngébbiknek csak füteni szabad. Most
                        ezek a t. c-k. Konduktort szintén bőven válogathatnak, mert temérdek ember
                        elvégezte az omnibuszi- és lóvasuti konduktorságot, a mi a vasuti
                        kalauzoknak az elemi iskolája. Az ő fizetésük és cimük is lejebb szállt,
                        csak a borravaló emelkedett. Marad a vasutigazgató. Most ő a nagy ur.
                        Manapság, ugy látszik, már ehhez értenek kevesen, azért őket kitünően
                        fizetik és megnagyságolják. Első osztályu kupéban, egyedül utazik s mielőtt
                        elindul, a konduktorok lelkiismeretesen összefogdossák a netán a kupéjában
                        dongó legyeket, de nem ölik meg, - nem, ez kegyetlenség volna, - hanem
                        széteresztik a harmadik osztályu kocsikban. Ha e kupékban több légy van,
                        mint utas, biztosra vehetjük, hogy igazgató utazik a vonaton. A mozdonyt
                        ilyenkor külön, drágább kőszénnel fütik, a kerekeket gondosan és háromszor
                        beolajozzák s a vonat ugy halad, mintha a sinek selyemből, a kerekek pedig
                        csokoládéból volnának. A mozdony, kivált éjjel, nem mer fütyülni, csak a
                        masiniszta fütyörész halkan; a konduktorok lábujjhegyen bejárják a kocsikat
                        s besuttogják az állomás nevét s még azt sem kiáltják, hogy mehet! hanem
                        behijják a mozdonyvezetőt az állomási vendéglőbe s ott négyszemközt, igen
                        csöndesen, fölvilágositják őt, hogy tovább lehet menni.</p>
					<p>Apám a saját négy paripáján utazott. Nem rossz izlés. Nem tudom, hogy a
                        vasutak terjedése általában kiszoritja-e a négyes fogatokat, annyit tudok,
                        hogy rám egyetlen egy ló sem maradt. Legalább a kornak megfelelőleg négy
                        vaggonom volna. Persze, a hozzávaló lokomotivval, vicinális vasuttal és
                        állami szubvencióval.</p>
					<p>Az utazásnak vannak primitiv föltételei, melyeket mindenki tud, s azért nem
                        is részletezem. Például, hogy mindenki nézze meg a menetrendet és ne késsék
                        le a vonatról. Mielőtt beszáll, váltsa meg a jegyét, s ha az ajtó zárva van,
                        nyittassa ki a konduktorral. Ha korábban jött a pályaudvarra, várja meg ott,
                        mig a vonat elindul s ne tegyen ugy, mint a péceli ember, a ki elindult
                        gyalog a sinek mellett, hogy majd ha a vonat utóléri, fölszáll rá. Manapság
                        már a lovasut is oly előkelően csinálja, hogy csak bizonyos pontokon áll
                        meg, s a legjobb családok mellett (ha nem a stációnál várnak) trombitaszóval
                        elrobog. Csak az omnibusz hallgat még a kérő szóra; de ezt veszedelmes
                        megállitani, mert az utas ki van téve annak, hogy ő kénytelen odább tolni a
                        becsületben megőszült állatokat. Az omnibuszló különben oly becsülettudó,
                        hogy tüstént megáll, ha az ember csak az ut tulsó oldalára akar is
                        átmenni.</p>
					<p>A civilizált országokban használatos jármüvek közül legkevésbbé ajánlatos az
                        omnibusz. Herkulesek megengedhetik maguknak ezt a luxust, tornászati
                        gyakorlatul. Akár egy két mázsás dorongot emelnek föl százszor egymásután a
                        levegőbe, akár egy omnibuszt huznak ki a városligetbe, az mindegy. Egészségi
                        szempontból az omnibusz kitünő. Mert ha valaki csak egy utat tesz meg rajta
                        szerencsésen a vámháztól a városligetig, máris biztos lehet a hosszu élet
                        felől. Azután meg az omnibusz nem gázol el senkit. Pesten a részeg ember,
                        mikor hazafelé bandukol, csak azon imádkozik: “Add uram Isten, ha már az a
                        sors vár rám, hogy omnibusz gázoljon el.” Mert az okos vén ló megáll a
                        keresztben fekvő ember előtt s igy szól: “Nem vagyok bolond, hogy ekkora
                        akadályon keresztülhuzzam a kocsit.” S mindig a részeg embernek kell
                        engednie.</p>
					<p>Hányszor olvassuk, hogy valami kétségbeesett ember a robogó vonat elé dobja
                        magát. Ki olvasott valaha arról, hogy bárki is az omnibusz elé vetette volna
                        magát? Én tudok privátim egy ilyen esetet. A házmesteremnek a fia megtette,
                        szerelmi búbánatában. Nagy humorista volt ez a fiu, be is állt később
                        pénztárosnak Polgár Károly szintársulatához. Ez az omnibusz meg oly hirre
                        kapott, hogy mindenki azon akart járni. Utóbb kénytelenek voltak hat lovat
                        eléje és két kocsit utána fogni, hogy az összes utasokat elbirja. Végtére
                        olyan konkurrenciát csinált a lóvasuti társulatnak, hogy az drága pénzért
                        megvette és elégette. Az omnibusztulajdonosok urnákban őrzik a hamvait.</p>
					<p>De sokáig is időztem annál a járműnél, melyen nem utazni, csak kirándulni
                        szoktak az emberek. Alig marad időm az utazásról beszélni.</p>
					<p>Ha az ember kényelmesen akar utazni, vigyen magával az utasok elriasztására
                        egy nagybácsit, a ki tizéves gégehurutban szenved. Ennek a krákogását
                        semmiféle teremtett lény el nem viseli, legföljebb egy kétszer jubilált
                        tüzérezredes, a ki megsüketült az ötvenfontos ágyuütegtől. Ilyenek pedig
                        ritkán találhatók s ha utaznak is, már az első sörállomáson lemaradnak.</p>
					<p>A krákogó nagybácsit csak két jótüdejü és rossznevelésü gyerek pótolja
                        sikeresen. Ilyen gyerekek kaphatók angol vállalkozónál, igen jutányosan. Ha
                        egyszerre tiz gyereket rendel az ember, kap egy tiszteletpéldányt, egy
                        valóságos remekgyereket, a ki ugy bömböl, hogy még a vonatvezető is
                        elhagyja a masinát, habár csak egy hónapja hiányoznék is a
                        nyugdijképességhez. Ilyen siróbabák most már gummiból is kaphatók. Az utas
                        a kabátja alá rejti s kitekint az ablakon. Ha az állomáson közeledik valaki
                        a kupéhoz, megnyomja a babát, az a legkorrektebbül visitoz, papát-mamát
                        kiabál s ugy tesz, mintha nem akarna enni tejbe-rizskását. Szóval egy kis
                        gyereknek egész programját végigjátszsza. Ettől a gyerektől mindenki
                        meghátrál s a gondos apa ugy alszik, mint egy kis király.</p>
					<p>Olaszországban volt alkalmam tanulmányozni e kedves kicsinyeket. Egy
                        birminghami gyárossal utaztam Velencétől Florencig. Minden nagyobb állomáson
                        iszonyu gyereksirás hallatszott; végre egy városban orvost küldtem az angol
                        kupéjába. Szentül hittem, hogy egy haldokló gyermeket fog kihozni karjai
                        közt. E helyett egy kacagó doktor lépett ki onnan s fölszólitott, hogy csak
                        menjek be a minden utas ember által messze került, elátkozott kocsiba.
                        Tagadólag ráztam a fejemet.</p>
					<p>- Csak menjen be; szavamra mondom, jól fog mulatni és sokkal kényelmesebben
                        utazik.</p>
					<p>- Már hogy mulatnék én jól egy angol gyárossal, a kinek egy ilyen sivó-rivó
                        gyereke van?</p>
					<p>- Csak menjen be uram és ne tágitson.</p>
					<p>Végre engedtem rábeszélésének s a kérdéses kocsi lépcsőjére hágtam. A gyerek
                        azonnal sirni kezdett s a konduktor is figyelmeztetett, hogy talán nagyon
                        alkalmatlan lesz nekem ezen a kocsin utazni.</p>
					<p>- Csak nyissa ki az ajtót.</p>
					<p>Kinyitotta. Egy kövér ember ázsiai kényelemmel terjeszkedett ott egyedül.
                        Eddig nyolcadmagammal voltam egy kupéban s hol álltam, hol ült valaki az
                        ölemben. A kövér ur sárga selyem hálókabátot viselt, lábán török papucs,
                        fején perzsa sálból turbán. Szerteszét toaletteszközök, tükör, kefe,
                        cipőhuzó stb. Az egyik divánsarokban kis vászonmenyezet: e mögött
                        garázdálkodott a félelmes gyerek. A sátor mellett ült az angol s fél kezét
                        benyujtotta rakoncátlan kisdedéhez, a ki e pillanatban is bőgött.</p>
					<p>Leültem egy borotva és egy fél csizmahuzó közé, a kufferomat az ölemben
                        tartva. Könnyebb volt, mint az a nápolyi narancskereskedő, a kit Velencétől
                        kezdve hordoztam. Az angol letette a pápaszemét s egy másikat tett föl.
                        Amazzal a Times-t olvasta, emezzel engem vizsgált. Kis idő mulva
                        megszólalt:</p>
					<p>- Süket ön?</p>
					<p>- Nem.</p>
					<p>- Szereti a gyermeksirást?</p>
					<p>- Bolondja vagyok.</p>
					<p>- Meddig utazik?</p>
					<p>- Egyelőre Flórencig.</p>
					<p>- Tehát egész éjjel társak leszünk.</p>
					<p>- Ugy látszik.</p>
					<p>- Tud ön aludni a gyereksirástól?</p>
					<p>- Sokszor aludtam már gyermeksirás nélkül, de mindig fájdalmasan
                        nélkülöztem.</p>
					<p>A gyáros fejét csóválta s ujra pápaszemet változtatott. Talán ezzel jobban
                        kiismer.</p>
					<p>- Mi az ön foglalkozása? - kérdé egy kis szünet után.</p>
					<p>- Lelencházi igazgató. Óh, be szép! - kiáltám, a kis babára értve, a ki e
                        percben néhány magas cét vágott ki.</p>
					<p>A birminghami basa kihuzta kezét a sátor mögül s nargilére gyujtott. Nini, a
                        gyerek egyszerre elhallgatott.</p>
					<p>- Lelencházi igazgató? - mormogá, - az már más. Mit gondol uram, mit ér egy
                        ilyen gyerek, a ki ily gyönyörüen tud bőgni?</p>
					<p>- Megér négyszáz lirát.</p>
					<p>- És én háromszázért vettem.</p>
					<p>Ezzel a sátor mögé nyult s kivett, egy jókora - gummibabát.</p>
					<p>- Egyetlen gyermekem, - mondá az angol jókedvüen, - nem kér enni, inni, nem
                        kell nevelni, gyógyitani s megvan benne a gyermek legbecsesebb tulajdona: a
                        sirás. Egy ilyen jól berendezett gyerekkel s kissé megvesztegetett
                        konduktorral fejedelmileg körülutazom a világot. Ön bátran behatolt ide,
                        azért ezennel kiterjesztem önre is a gyermeksirás áldásait.</p>
					<p>Mindjárt meg is tanitott rá, hogy kell a fiut kezelni. Tiz perc alatt perfekt
                        apa lettem.</p>
					<p>- Tudja mit, - mondá angolom, - éjfélután egyig ön lesz résen a gyerekkel,
                        akkor fölkelt engem, s egész Florencig én állok őrt.</p>
					<p>Elfogadtam. A basa elnyujtózott s tüstént elkezdett horkolni. Én csak
                        szundikáltam. A harmadik állomáson egy csomó katonatiszt rohamot intézett a
                        vonat ellen. Drága gyermekünket teljes erejéből működésbe hoztam. Letettem a
                        földre, s ugy gázoltam a gyomrát. A katonatisztek nem szálltak be, de a
                        gyerek elromlott. Megszünt sirni. Egy háromszáz lirás gyerek! Oda vagyok.
                        Rám becsüli az ánglius.</p>
					<p>Kinos töprengésbe merültem, hogy mitévő legyek? Semmi se jutott eszembe. A
                        három következő állomáson kénytelen voltam személyesen sirni, hogy néhány
                        utast elriaszszak. Igen jól sirhattam, mert az utasok futva távoztak a
                        kocsitól. Tehetséges rossz gyerek lehettem annak idején.</p>
					<p>Nem tehettem okosabbat, mint hogy egy közbülső állomáson, - miközben angolom
                        folyton horkolt, - visszaszöktem a nyolc emberes kupéba, hol a nápolyi
                        narancskereskedő már várt s azonnal rá is ült a térdemre. Flórencnek az első
                        állomásán azután végképp megszöktem a vonattól. Rajtam senki se kéresse az
                        egyetlen gummi-fiát.</p>
					<p>...Utaztam azután egyszer egy igazi eleven gyerekkel, a kinek az a rossz
                        tulajdonsága volt, hogy éppen az állomásokon nem akart sirni, de mikor a
                        vonat robogott, annál erősebben bömbölt. Én a bátyám gyerekeinek vitt és két
                        hónapi fogyasztásra szánt öt stanicli szaloncukrot mind neki adtam, ő mind
                        megette és tovább sirt. Sőt még jobban sirt, mert elrontotta a gyomrát, az
                        apja pedig ezért gorombáskodott velem.</p>
				</div>
				<div type="chapter">
					<head>AZ ELFOGLALANDÓ HAZA.</head>
					<p>- Utazás Erdélyben. -</p>
					<p>Erdély!</p>
					<p>Nem tudom, hogy könnybe vagy vérbe mártsam-e tollamat, mikor rólad irok.</p>
					<p>Vér kellene a tintatartómba, ha szenvedésekben gazdag történetedet akarnám
                        ecsetelni.</p>
					<p>Keserü könnybe kivánkozik a tollam, ha végigtekintek elpusztult, kevésre
                        összeolvadt magyarságodon.</p>
					<p>A magyar nevü oláhokon, az üresen álló nemesi kuriákon, a nagy emlékeken,
                        melyek körül értelmetlen, idegen nép legelteti nyáját.</p>
					<p>Erdély! A te földeden minden röghöz egy legenda füződik a magyarság
                        dicsőségéről és vitézségéről; a te földeden minden halom egy temető, melyben
                        nemzeti küzdelmek hősei porladoznak.</p>
					<p>Oly szép vagy, Erdély! Hegyeid közt, völgyeidben, forrásaid és folyóid vize
                        mellett, őserdőid alatt istenek lakhatnának, olimpusi életet élve.</p>
					<p>Oly szép, oly fenséges vagy Erdély és oly szomoru. Talán mert nem vagy
                        egészen a mienk. Talán mert küzdenünk kell azért, a mi több mint ezer év óta
                        a mienk s a mihez másnak se köze, se joga nem volt soha.</p>
					<p>Te okos, te bátor, te szorgalmas székely vér: mennyi elfolyt belőled, bérces
                        hazád és a magyarság védelmében. S mikor te véredvesztetten elestél, lopva
                        leszállt hozzáférhetetlen hegyei közül az idegen, s elfoglalta a helyet,
                        melyet üresen hagytak a hősök.</p>
					<p>Igy fogyott el az erdélyi magyar, igy szaporodott el Erdélyben az oláh.</p>
					<p>Ezért kell Erdélyért folyton küzdenünk, ezért kell országunknak ezt a részét
                        másodszor elfoglalnunk.</p>
					<p>Ezt a második honfoglalást végezi az Emke.</p>
					<p>*</p>
					<p>Szelid és csöndes érzelmekre hajló tollam ime majdnem az óda magasságára vitt
                        Erdélynek puszta gondolatára.</p>
					<p>Pedig nem verset akarok irni. A rímek elbolonditják az embert s elviszik a
                        képzelet világába. Szigoru, szürke próza kell ide, való tények
                        elmondására.</p>
					<p>Hat éves voltam, mikor először Erdélyben jártam. Tiz év mulva másodszor
                        utaztam oda s rá tizenöt évre - most, - harmadszor vitt oda utam.</p>
					<p>Gyermek, ifju, férfi.</p>
					<p>A gyermekkori benyomásokból kiemelkedik egy elmosódó kép: Ditró, a nagy
                        székely falu, faházaival; az ifjukori benyomások Gyergyó-Szent-Miklóshoz
                        fűződnek s a borszéki vig élethez. A legfrissebb benyomások a küzdő Erdély
                        képét őrzik szivemben.</p>
					<p>Szép volt az Emke közgyülése a székely fővárosban, Maros-Vásárhelytt.</p>
					<p>Működéséről az évi jelentés vaskos kötetre rug s mindegyik maradandó emléke
                        az egyesület élén álló férfiak hatalmas működésének.</p>
					<p>Templomban rendezték a gyülést: méltóbb helyet nem is találhatnának e
                        magasztos célu egyesületnek. Istent dicséri az Emke is, a magyarok Istenét,
                        midőn a nemzetet erősiti és gyarapitja.</p>
					<p>Ott ültek a padokban az Emke különböző apostolai: a régi erdélyi kollégiumok
                        tanárai, elrejtett apró egyházak papjai, barázdás, napbarnitotta arccal, a
                        szegény földmivelő néptanitók, munkától feltört kezekkel, kisbirtokosok,
                        nemesi udvarok gazdái, városi polgárok, azután ügyvédek és egyéb lateiner
                        emberek, szóval mindazok, a kik az Emke-t nemcsak istápolják, de működésében
                        közvetetlenül résztvesznek, sőt áldásaiban is részesülnek.</p>
					<p>Sokan jöttek a székelységből, a magyarságból, Kolozsvártól le egészen
                        Borszékig. Csak szászok és oláhok nem mutatkoztak.</p>
					<p>Ujra együtt voltak délután a Transzszilvániában.</p>
					<p>Itt már megjelentek a mágnások is. Bethlenek, Matskásiak, Bánffyak, Telekiek,
                        Lázárok, Tholdalagiak, Hallerek, Ugronok, Kemények, Máriaffyak, Wassok.</p>
					<p>Mekkora darab nemzeti történelem csap felénk, ha e névsort végigolvassuk!</p>
					<p>Alig ül ott ember, a kinek ősei bele ne nyultak volna Erdély történetének
                        valamely jelentősebb mozzanatába.</p>
					<p>S szerteszét az asztalok körül éles vonásu, érdekes emberek tömege. Itt
                        kereste volna Munkácsy a tipust történeti képeihez.</p>
					<p>Az erdélyi férfi vidám, mint a hegyekről sebesen lecsörtető patak, de
                        vidámságába bizonyos melankólia vegyül. Ha kedve tulcsapong, akkor is mintha
                        a mulatás zajában egy fájdalmas hur pengene. Ilyenkor a cigány rázenditi az
                        agyagfalvi székely indulót, de ettől is inkább sirni szeretne az ember,
                        annyira a sziv közepébe markol.</p>
					<p>Az erdélyiekben sok az erő, a fantázia, a poézis, a hit; a kozmopolitizmust
                        nem ismerik s majdnem minden embernek megvan a maga kidomborodó egyénisége.
                        Vagy legalább is jellemző vonásai határozottabban nyilatkoznak, mint nálunk
                        magyarországiaknál.</p>
					<p>Nálunk sokszor a legmagasztosabb ünnepet is sablonszerüleg ülik meg, ott a
                        legkisebb ünnepbe is beleteszik szivüket, lelküket.</p>
					<p>S az asszonyok milyen bájosak és könnyüek! Beszédben, táncban, magaviseletben
                        egyaránt. Olyanok a férfiak mellett, mint az erős faderékra fölfutó
                        virág.</p>
					<p>Maros-Vásárhelyen királynék társaságában voltam. Csak éppen az a feszesség
                        nem volt meg, mely a királynékat körülveszi.</p>
					<p>A báli termen ugy lebbent végig egy-egy leányka, mint a hogy az égen végigfut
                        egy csillag: mely nem tudja, hogy ő csillag s hogy a szegény földlakóknak
                        gyönyörüségére szolgál ragyogásával.</p>
					<p>A hangversenyben is övék volt az oroszlánrész. Még hárfát is hallottunk, ezt
                        az egyszerü, fakó hangszert, melyet egy görögösen öltözött mágnás kisasszony
                        pengetett: müvészi tökéletességgel, de hatástalanul, mert a hárfát ma már a
                        világ nem érti.</p>
					<p>Mikor vége volt a közgyülésnek, bankettnek, hangversenynek, bálnak,
                        fáklyászenének, kiki visszavonult, hogy egy esztendei munka után ujra
                        összegyüljön - Budapesten.</p>
				</div>
				<div type="chapter">
					<head>A MI HAZÁNK.</head>
					<p>Egy időben elhatároztam, hogy a képviselői pályára lépek. Hallottam egy
                        meghatározást a honatyaságról. Azt kérdezték valakitől:</p>
					<p>- Miért lettél te képviselő?</p>
					<p>- Barátom, én szeretem a semmitevést; és szeretem a semmit kellemesen
                        tenni.</p>
					<p>A képviselőség tehát nem egyéb, kellemes semmitevésnél. Inkább szerencse kell
                        hozzá, mint ész. Ha egy alispánt gyülölnek, vagy egy szolgabirót nem
                        szeretnek, megválasztják képviselőnek és ezzel lerázzák a nyakukról. Nagy
                        népszerüség vagy nagy népszerütlenség kell hozzá, hogy valakit
                        beválaszszanak a Házba. A kinek nincs meg ez a két szerencsés előnye, annak
                        pénzzel kell az alkotmányos küzdelemhez fogni.</p>
					<p>Politikai barátaim először egy erdélyi kerületet szemeltek ki számomra. Jó,
                        székely kerület, értelmes, józan nép, mely hallgat az okos szóra s meg tudja
                        itélni, hogy méltó vagyok-e az ő képének a viselésére.</p>
					<p>Az okos szóra azonban nem került a sor. Az atyafiak legelőször is azt
                        kérdezték:</p>
					<p>- Mifelénk való ember-e az ur?</p>
					<p>- Nem.</p>
					<p>- Hát talán magyarországi?</p>
					<p>- Az.</p>
					<p>Összenéztek, s rövid tanácskozás után kijelentették, hogy ők csak erdélyi
                        embert választhatnak meg, a ki berbécs-tokányon, török buza-puliszkán,
                        burdú-turón és borvizen nőtt fel. Hallgattam a szóra s azonnal utaztam
                        második kerületembe, a Duna-Tisza közé, a barnaarcu nagykunok hazájába. Itt
                        legalább meghallgatták a beszédemet, melyben szidtam a kormányt, a mért
                        Kuthen kun vezért megölni engedte. Meg is szólalt a legöregebb választó, nem
                        hozzám, hanem a hallgatókhoz intézve szavát:</p>
					<p>- De jól szavaz a mi jelöltünk. A szivünkből beszél. Meglátszik, hogy idevaló
                        ember.</p>
					<p>- Ugyan, ugy-e?</p>
					<p>- Nem bizony, atyámfiai, én dunántuli ember vagyok.</p>
					<p>- Akkor hát mi köze az urnak Kuthenhez?</p>
					<p>- Mert szándékom Kuthen ivadékainak képét viselni az országgyülésen.</p>
					<p>- Hogy szómmal ne vétsek, - mondá a föntemlitett legöregebb kun, - csak
                        tessék otthon kereskedni. Van már nekünk más jelöltünk.</p>
					<p>Leszálltam az üres hordóról és vándoroltam tovább. Budapesten azzal fogadtak,
                        hogy a somogy-megyei nagy-atádi kerület küldöttsége itt járt értem: meg akar
                        választani képviselőnek. Ez már más. Ez az én kedves, szeretett
                        Dunántulomnak hivó szózata. Ott legalább nem vethetik a szememre, hogy
                        idegen vagyok. Rögtön leutaztam Nagy-Atádra.</p>
					<p>Keménynyaku nép ez a somogyi. Ott még a kormánypárti választók is szivére
                        kötik a megválasztott mameluknak, hogy “csak a kormánynak ne engedjen”. Itt
                        könnyü dolgom lesz.</p>
					<p>Alighogy kiállok a nagy-atádi piacra, s megszólitom a népet, egy hatalmas
                        torok közbeszól:</p>
					<p>- Ne hallgassatok rá, hiszen vasvármegyei ember...</p>
					<p>- Édes atyámfiai...</p>
					<p>- Hallgasson!</p>
					<p>- Vasmegyei, vagy nem vasmegyei? Erre feleljen!</p>
					<p>- Az vagyok.</p>
					<p>- Hát Vasba való! - kiáltott egy gunyos hang. - (“Te meg vasba való vagy, kis
                        v-vel”, - gondolám s leszálltam az üres hordóról.)</p>
					<p>Tekintettel arra, hogy a nagy-atádi nép polemiáit fokossal szokta elintézni,
                        nem is időztem tovább e helyen, hanem utaztam egyenesen Vas vármegyébe.
                        Micsoda közlelkesedéssel ölel majd keblére szülővármegyém s mily melegen
                        kárpótol a szükkeblü lokális patriotizmusért.</p>
					<p>A kerület, a melyben lábamat megvetettem, a szent-gotthárdi volt. Nagyon
                        szépen fogadtak s én az üdvözlő beszédre válaszolva kijelentettem, hogy itt
                        születtem én ezen a tájon.</p>
					<p>- Hallottuk már, - felelt a szónok - s nagyon örülünk neki. Itt
                        Szent-Gotthárdon tetszett születni, ugy-e?</p>
					<p>- Nem bizony, valamivel odább, Acsádon.</p>
					<p>- De hisz az már a sárvári kerület! - kiáltott föl a megbotránykozás hangján
                        az egyik polgár.</p>
					<p>- Igenis, az, - felelém.</p>
					<p>A választók egyideig sugtak-bugtak, végre a szónok előlép és kijelenti, hogy
                        többé a szent-gotthárdi kerület nem hajlandó “külföldi” embert választani, s
                        majd helyettem kiszemel egy ügyvédet, a kinek ügyei ugy sincsenek, beszélni
                        ugy se tud, de itt született Szent-Gotthárdon.</p>
					<p>Ekkor már méregbe jöttem.</p>
					<p>- Hát akkor válaszszák meg az édesanyját, mert az ő érdeme, hogy az az ur itt
                        született.</p>
					<p>Búsan ballagtam a sárvári kerületbe, az egyetlenbe, mely nekem nagy
                        Magyarországból megmaradt. Eltaszitottak mindenünnen, mint idegent. Nem a
                        tótok és oláhok, hanem a magyarok. Eszembe jutott Petőfi, a kit dicsősége
                        tetőpontján a szabadszállási pap fia (Ki az? neve nincsen.) megbuktatott, -
                        persze Szabadszálláson.</p>
					<p>Mondanom se kell, hogy a sárvári kerület összes falvai föllázadtak arra a
                        gondolatra, hogy Acsád községnek egy szülötte tolakodjék az ő nyakukra.
                        Mindegyik falu van olyan, mint Acsád, mért válaszszanak onnan
                        képviselőt?</p>
					<p>Kifáradtan, összetörve értem Acsádra. Itt zavartalanul elmondom
                        programbeszédemet s kisirom fájdalmamat legszükebb értelemben vett
                        honfitársaim keblén. Itt szeretik és megbecsülik az embert, mert nem
                        vethetnek a szemére semmit.</p>
					<p>Acsád lelkesen fogadott. Az öregek, a kik még az apámat is ösmerték, körülem
                        tolongtak és kezeimet szorongatták. Rögtön fölmásztam egy szekérre, mely
                        éppen szülőházam előtt állt s elkezdtem panaszkodni a lokális patriotizmus
                        ellen, mely az országon végigkergetett. Közbe rámutattam szülőházamra, hogy
                        abban pillantottam meg a napvilágot. Ettől nagy hatást vártam. A
                        meghatottság elfojtotta a hangomat; egyszerre csak megszólal egy harsány
                        hang:</p>
					<p>- Micsoda? Itt született? hisz akkor ez az ur felvégi ember. Alvégiek
                        gyerünk, ez nem a mi emberünk.</p>
					<p>És harminc-negyven ember kiválva a csoportból, elballagott Acsád tulsó vége
                        felé.</p>
					<p>Szép dolog a haza! Csak ne lenne ilyen apró darabokra szaggatva.</p>
				</div>
				<div type="chapter">
					<head>BARANGOLÁS ERDÉLYBEN.</head>
					<milestone n="1" unit="startSubChapter"/>
					<head>I.</head>
					<p>Az utazás éppen annyira tudomány, mint a klasszika-filologia. Mind a
                            kettőt nehéz megtanulni, de a klasszika-filologiát mégis könnyebb, mert
                            ez könyvből is elsajátitható, ellenben, a ki az utazásban tudós akar
                            lenni, annak drága pénzen, a maga kárán, gyakorlatilag kell megszerezni
                            az ismereteket. Vannak azonban igen sokan, a kik egyáltalán nem képesek
                            megtanulni az utazás tudományát. A kik a legkisebb távolságokra is sok
                            bajjal, sok podgyászszal, sok költséggel mennek. A kik vagy lekésnek a
                            vonatról, vagy két órával hamarabb letelepesznek az állomáson, vagy más
                            vonatra ülnek föl. A kik még akkor is kiabálnak a hordár után, mikor az
                            a pakkokat régen berakta a kocsiba s odabent várja a borravalóját. Ezek
                            sohase tanulnak meg utazni. Legkevesebb öt darab pakkal kelnek utra s
                            éppen azt felejtik otthon, a mi a legszükségesebb. Az ilyen ember jobb,
                            ha otthon marad, mert az utazás neki csak méreg és boszuság.</p>
					<p>Ilyen gondolatokkal foglalkoztam, mikor a vasutra ültem, azzal a
                            szándékkal, hogy Erdélyt meglátogassam. Mellettem egy kitünően
                            öltözködött öreg ur ült, a ki nagy vigyázattal egy virágcserepet tartott
                            a kezében. Alig hogy feléje fordultam, megszólalt:</p>
					<p>- Higyje el, hogy ennek a kis zöldségnek, itt a cserépben, gyönyörü szép
                            virágja van.</p>
					<p>Ez a megjegyzés igazán zavarba hozott. Mi közöm az ő cserepéhez?</p>
					<p>- Kérem, kérem... én elhiszem, de nem látom be...</p>
					<p>- Majd mindjárt be fogja látni. Én Esztergomból jövök és Szolnokra
                            megyek. Az egyik lányom küldi ezt a viaszvirágot a másik lányomnak.
                            Nagyon kényes portéka, s az egész uton fogni kell, mint a kis gyereket.
                            És nézzen ide, mit kell fognom? Egy oly nyomorult, jelentéktelen kis
                            zöldséget, hogy szinte röstellem. Már eddig öten megkérdezték az utasok
                            közül, bizonyos szánó, gúnyos mosolylyal, hogy mit cipelek. Persze
                            mindenkinek föltünt, hogy egy kifogástalan uriember holmi petrezselymet
                            hurcol. Pedig ha tudnák, milyen gyönyörü virága van, mindjárt belátnák,
                            hogy érdemes fogni, akár Amerikáig is. Most már belátja...</p>
					<p>- Belátom, hogyne látnám, - feleltem, s jóizűet nevettem szerencsétlen
                            utitársamon, a ki Esztergomtól Szolnokig kénytelen igazolni magát, hogy
                            miért tartja a cserepet, - sőt ha megunta, segitek is vinni. Én fogom,
                            ön meg majd magyarázza az uj utasoknak.</p>
					<p>Az öreg ur hálás mosolylyal átadta, a kényelmetlen virágot, s Szolnokig
                            nem is kérte vissza. Szerencsére nem jöttek utasok, s ő hálás
                            köszönettel vette át tőlem a csenevész növényt, melynek olyan szép
                            virágai lesznek.</p>
					<p>- Elfogad tőlem egy tanácsot? kérdém váláskor.</p>
					<p>- Szivesen.</p>
					<p>- Csak akkor utazzék vissza Esztergomba, ha már kinyiltak a
                            viaszvirágok.</p>
					<p>- Soha! Többet én viaszvirággal nem megyek. Inkább pincsit viszek az
                            ölemben. Arról mindenki látja, hogy kutya.</p>
					<p>Kiszállt. Ott várta a lánya. Igen szép lány volt. Ezért biz’ én elvinném
                            ezt a viaszvirágot Predeálig is.</p>
					<p>Uj utas ült be, a ki azon panaszkodott, hogy Szolnokon rengeteg sok a
                            pálinkamérés, mely valósággal öli a népet. Ez a hatóság dolga, gondolám
                            és elaludtam.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head">II.</p>
					<p>Hajnalhasadtakor ért a vonat Erdélybe. Elrobogtunk a gyönyörü fekvésü
                            Segesvár mellett, mely ó-német házcsoportjaival és templomaival meglepi
                            az embert. Az állomáson a kis szász leánykák ugyancsak kinálgatták a
                            friss vizet és az ujságot magyarul. Tán többet se tudnak a mi
                            nyelvünkön, de ennyi elég a - tanfelügyelőknek. Segesváron tul a
                            verőfény beragyogja a gyászos emlékü csatatért. És beragyogja a nagy,
                            domináló bronzoroszlánt, mely idelátszik a magaslatról. Talán a magyar
                            vitézséget hirdeti? Nem, hanem azt, hogy ott esett el Skariatin orosz
                                generális.
                        </p>
					<p>Jobbra-balra megnyilik egy-egy völgy s a távolban kéklő havasokat mutat.
                            A völgyekben, kisebb dombokon, rombadőlt várak, kastélyok láthatók.
                            Elővesszük az Emke-kalauzt s elolvassuk a történetüket.</p>
					<p>Az Emke-kalauz egy valóságos biblia. Először is a legjobb bedeckerek közé
                            tartozik s azután a magyar emberre még különösen ugy hat, mint a biblia.
                            Merithetünk belőle erőt, bátorságot, vigasztalást. Föl van benne
                            dolgozva Erdély történelmileg, néprajzilag, földrajzilag. Olvassuk
                            belőle, hogy ott más nép csak egyszerüen élt, de a magyarság
                            cselekedett, az alkotta országgá, az teremtette meg Erdélyt, a magyarság
                            csinálta a históriáját, védte ezer év óta vérével s tartotta fönn a mai
                            napig töméntelen szenvedések közt. Minden kő erről beszél, minden
                            elnevezés erre mutat, a Királyhágótól a Tölgyesi-szorosig. Ki meri
                            magának követelni ezt az országot, melyért az oláh egyebet nem tett,
                            mint hogy benne lakott? Mi nyoma van Erdélyben az oláh faj kétezeréves
                            fönnállásának? És nézzétek meg a magyarság ezeréves uralkodásának,
                            hősiségének, nemességének, hazaszeretetének ezer emlékét.</p>
					<p>... Ha Erdélybe, mentek, vigyétek el az Emke piros bibliáját. Sokat
                            tanultok belőle.</p>
					<milestone n="2" unit="endSubChapter"/>
					<milestone n="3" unit="startSubChapter"/>
					<p rend="head">III.</p>
					<p>Itt vagyunk Ágostonfalván. Ez Tusnádnak a vasuti állomása. Valami
                            tizennégyen szálltunk ki. S összesen egy fiakker várt ránk. Szerencsémre
                            a többiek feleségestől jöttek. Az asszonyok mindig ott felejtenek
                            valamit a kupéban, a miért a férjeknek vissza kell szaladni. A férjek
                            pedig rendesen nem találják meg a kendőt, skatulyát, napernyőt. Most is
                            igy volt s én kényelmesen lefoglalhattam az egy fiakkert. Megjegyzendő,
                            hogy Tusnád a leghiresebb erdélyi fürdő s mégis ilyen rossz, hanyag oda
                            a közlekedés. Ha ily arányban romlik a közlekedés lefelé, akkor
                            Jegenyefürdőre már valószinüleg négykézláb kell a turistáknak
                            bemászniok.</p>
					<p>Szivességből fölraktam az asszonyok holmiját is és azzal az igérettel,
                            hogy küldök kocsit Baróthról, elkocogtam.</p>
					<p>- Messze van-e Tusnád? - kérdém a székely legényt.</p>
					<p>- Csak ahajt van, instálom, - felelt s a völgyek közé, a sötét
                            fenyvesekre mutatott.</p>
					<p>Innentől kezdve még hat órát kocsikáztunk. Az angol turista ilyenkor a
                            következőket vezeti be a naplójába: Ahajt - székely nyelven annyit tesz,
                            hogy: hat óra járás.</p>
					<p>Egyszer csak a legény fölveszi a mellette levő női kézi kosarat s igy
                            szól:</p>
					<p>- Ilyet, én is tudnék csinálni.</p>
					<p>- Hát miért nem csinál?</p>
					<p>- Instálom, én kocsis vagyok.</p>
					<p>- De télen, a mikor nem fuvaroz.</p>
					<p>- De én, instálom, akkor is csak kocsis vagyok.</p>
					<p>Ez tehát a kocsis-büszkeség, melynek derogál kosarat fonni. Ért is hozzá,
                            rá is ér, de rangján alulinak tartja.</p>
					<p>Tusnádon sokkal rövidebb időt töltöttem, semhogy a hibáit megláthattam
                            volna.</p>
					<p>Remek volt a kirándulás a Szent-Anna-tóhoz. A tóhoz fűződő fölséges
                            regéken, tündéreken, manókon és királykisasszonyokon gondolkozva,
                            haladtunk a nagyszerü tengerszemhez. És mit láttunk, mikor a tópartra
                            értünk? Egy finánc, föltett sapkával, teljes erővel uszta át a tavat,
                            tán ugyanazon a helyen, hol egykor a hableányok uszkáltak. Vége volt
                            minden költészetnek. Elfelejtettem megkérdezni, hogy a pénzügyőr
                            bravurból hasitotta-e át a vizet, vagy pedig azért, mert jelentést
                            kapott, hogy a tulsó parton dohányt csempésznek.</p>
					<p>Meglátogattuk a torjai kénköves és szénsavas barlangot is, melyen ugyan
                            nincs mit látni, legföljebb az a tudat izgatja az embert, hogy odabent a
                            halál lakik, s csak egy szippantást tegyen a bemenő: meghal. A külső
                            barlangban térdig ér a halál, a belsőben ellepi, körülöleli az utast.
                            Van ott állandóan egy góbé, a ki bemegy a gyilkos levegőbe s három
                            percig időzik ott, sőt beszél is onnan kifelé, a nélkül, hogy az orrát,
                            száját eltakarná. Titka az, hogy három percig visszafojtja a lélekzetét.
                            Ez a kacérkodás a halállal számos piculákat jövedelmez neki. Egy másik
                            mutatvány, hogy a szénsavban a pisztoly nem sül el; az, hogy az égő
                            gyujtó meg elalszik, igen közönséges produkció.</p>
					<p>A barlang most már nemcsupán szórakozásul szolgál. Az alját megfurták s
                            1500 láb hosszu vascsövön a gyilkos levegőjét levezetik a völgybe Apor
                            báró gyárába, hol a tiszta szénsavat vashengerekbe fejlesztve,
                            elszállitják mindenfelé, szódavizet gyártani. Vannak már tehát nemcsak
                            borvizes, hanem szénsavas székelyek is, értődvén ezalatt a
                            hengerszállitó fuvarosok.</p>
					<p>Csikszeredába is benéztem, rokonlátogatóba. Csik-Szent-Királyon vezet
                            keresztül az ut, a hol az utfélen egy halom téglát mutatnak az utasnak s
                            azt mondják rá: Ez az Andrássyak ősi fészke. Hej, a mai utódok nem
                            gondolják meg, hogy egykor ők is ősök lesznek!</p>
					<p>Ha az ember Tusnád felől megy Csik-Szeredába, meglepi a város szépsége.
                            Csakhogy ez a szép asszony is halban végződik; az elején városnak induló
                            Szereda kisded faluvá lesz, ha beljebb megyünk. Nem is lakik benne több
                            ezerkilencszáz léleknél. Rövid ottlétem alatt két kivilágitást értem
                            meg: a király születésnapján és Szent-István ünnepén.</p>
					<p>Minden ablakban gyertya égett. Az első kivilágitás az abszolut korszakból
                            ered, a mikor parancsszóra illumináltak a polgárok a császár
                            tiszteletére. Ennek ellensulyozására aztán kitalálták a székelyek az
                            István-napi kivilágitást. Mikor aztán a császárból alkotmányos király
                            lett, a székelyek továbbra is világitottak, önként, megrögzött
                            szokásból, s ugyanezt teszik Szent István tiszteletére is. De az
                            abszolut korszak hazafias hagyományaként Szent Istvánnak máig is
                            fényesebben világitanak, mint ő felségének.</p>
					<p>A szeredai szinházban Deréki Antal igazgató keresi a szerencséjét, de
                            eddig nem találta meg. Pedig mást gondoltam, mikor első este köztem és a
                            szinház pénztárosa közt a következő párbeszéd fejlődött ki:</p>
					<p>- Kérek egy páholyt.</p>
					<p>- Nincs.</p>
					<p>- Hát egy körszéket.</p>
					<p>- Az sincs.</p>
					<p>- Egy támlásszéket.</p>
					<p>- Hogyan? Hát minden jegy elkelt?</p>
					<p>- Óh dehogy! Hanem mi másképp nevezzük a helyeket. I-ső, II-ik, III-ik
                            hely.</p>
					<p>Szeredáról a fenyves Hargittán át Székely-Udvarhely felé irányoztam a
                            szekerem rudját.Az utban keresztül kell
                            menni a hires Oláhfalun, a székely Tarasconon, a melyre Erdélynek összes
                            bolondságait és furfangjait ráfogják. A jobbkézt eső legelső fogadóba
                            betértünk. A cimtábla ez volt:</p>
					<p>Vendég-Fogadó</p>
					<p> a KISS DANIHOZ.</p>
					<p>Azt hittem, hogy ez a Kiss Dani valami szükebbkörü nevezetesség, tán egy
                            kisebb fajta Gábor Áron, vagy egy régebbi történeti alak, azért, mikor
                            beléptem az ivóba, megkérdeztem egy ott üldögélő öreg urat:</p>
					<p>- Kérem, ki volt az a Kiss Dani?</p>
					<p>- Kiss Dani nem volt! - felelé ő.</p>
					<p>- Hanem lesz, mint Magyarország?</p>
					<p>- Van! Én vagyok!</p>
					<p>- A fogadós?</p>
					<p>- Az.</p>
					<p>- Engedjen meg, ez esetben a cimtábla rossz s igy kellene lennie: Kiss
                            Dani vendég-fogadója.</p>
					<p>Az öreg ur nyugodtan végignézett s kérdé:</p>
					<p>- Hová való az ur?</p>
					<p>- Én budapesti vagyok.</p>
					<p>- No, mert én meg székely ember vagyok.</p>
					<p>(A mi annyit tesz: Az ur tehát hallgasson, mert én mint székely ember
                            föltétlenül okosabb vagyok az urnál. Nem is polemizáltam tovább a Kiss
                            Danihoz cimzett fogadóssal.)</p>
					<p>Bethlenfalván láttam még egy jó székely fölirást. Imre Márton
                            sirkőraktárának ez a cimtáblája:</p>
					<p>Én Imre Márton</p>
					<p> fölszólitok mindenkit,</p>
					<p> hogy csináltassa meg a</p>
					<p> sirkövit.</p>
					<p>Ugy hangzik ez a cimtábla, mint valami baljóslat, mely az emberiség
                            végromlását hirdeti. Nem tudom, hogy a bethlenfalviak sietnek-e
                            engedelmeskedni az intésnek.</p>
					<milestone n="3" unit="endSubChapter"/>
				</div>
				<div type="chapter">
					<head>SZEBENI TÖRTÉNETEK.</head>
					<milestone n="1" unit="startSubChapter"/>
					<p rend="head">I. A nagyszebeni pellengér.</p>
					<p>Nagy-Szebenben többször meglátogattam a főispánt, a ki egyuttal szász
                            gróf is (olyan cim ez, mint a jeruzsálemi király) s mint ilyen egy
                            ősrégi palotában lakik, mely a szász nemzeti vagyonhoz tartozik.</p>
					<p>Mikor legelőször befordultam a hatalmas boltozatu kapu alá, azonnal
                            szemembe tünt egy erős facölöp, mely minden praktikus cél nélkül ott
                            állt a fal mellé beverve, rajta egy rozsdás vaskarikával.</p>
					<p>Akkor már bemászkáltam volt az egész várost és tudtam, hogy tele van
                            történeti emlékekkel. Lépten-nyomon régi tornyok, bástyák, ódon házak,
                            pestis elmulását jelentő oszlopok, valami hires lefejezésre emlékeztető
                            kutak láthatók.</p>
					<p>Ez a cölöp nem lehetett más, mint a pellengér.</p>
					<p>Bizonyos meghatottság és borzongás fogott el erre a gondolatra. Ime, egy
                            sötét kor barbár szokásának egyszerü emléke, melyen a pajkos szász kis
                            gyermekek mit sem sejtve mászkálnak és ugrálnak keresztül.</p>
					<p>Elhaladtam mellette s majdnem megemeltem a kalapomat. Az udvarból is,
                            mielőtt az első emeletre vezető lépcsőre fölkanyarodtam volna, még
                            egyszer visszanéztem s hamarjában elsuhant szemeim előtt néhány
                            tragédia, melyek e cölöphöz füződtek.</p>
					<p>A kapualj kövei közül a cölöp körül fű sarjadt föl. Buja, hosszu szálu,
                            erős fű, talán azért oly erős, mert a szégyenfához kötözött
                            szerencsétlenek könynyel, vérrel, és verejtékkel öntözték...</p>
					<p>Egy inas megszólitása zavart föl ábrándjaimból.</p>
					<p>Mikor lejöttem a főispántól, a napot egy sötét felhő takarta el, s a
                            mogorva kapualj homályában még kegyetlenebbnek tetszett az a pellengér.
                            Már messziről rászegeztem tekintetemet, s arra a szép szőke asszonyra
                            gondoltam, a ki Sztambulba hurcolt férjét megcsalta, és a kit e miatt
                            huszonnégy órára ide kötöztek. Itt hömpölygött a férjek és családanyák
                            tömege s gunyszavakkal vérig sértegette a boldogtalant, a ki olyant
                            szeretett, a kivel nem volt megesküdve.</p>
					<p>Aztán levágták a selyemhaját, s mezitláb, söprüvel kergették ki a
                            városból a hűtlen asszonyt. A szász erkölcsök nem ismertek
                            könyörületet.</p>
					<p>Akkor se, most se.</p>
					<p>Odaléptem a cölöphöz s szinte remegés futott át rajtam, mikor
                            hozzányultam. Hátha ott maradt egy szál abból a gazdag hajból, melyben
                            ittasan turkált a szerető?</p>
					<p>Mikor másnap elmentem a kapu alatt, már komoly elhatározássá érlelődött
                            meg bennem a szándék, hogy erről a pellengérről egy történeti
                            elbeszélést, vagy, mint Gyulai Pál mondaná, beszélyt irok.</p>
					<p>Megéneklem benne a gyermekgyilkos anyákat, az ellenséggel cimboráló
                            vitézeket s a boszorkányhirben álló vénasszonyokat, a kik mind a
                            pellengér szégyenén keresztül léptek vérpadra.</p>
					<p>Vagy kiválasztom a főalakot, a ki legérdekesebb a pellengérre állitott
                            szenvedők közül s e körül szövök valami romantikus történetet.</p>
					<p>Hogy kellő tanulmányokkal foghassak elbeszélésembe, meglátogattam a
                            városházának egyik emelkedettebb rondellájában levő fegyvertárt, melynek
                            őre Platz ur, egy kitünően udvarias bácsi, a ki látván, hogy magyar
                            vagyok, roppant előzékenyen igy fogadott:</p>
					<p>- Teremtete gulaschhusch, babrika ebata!</p>
					<p>Árpád apánk nyelvéből ennyi volt ismeretes Platz bácsi előtt. A szászok
                            hatszázötven év előtt vándoroltak be Magyarországba!</p>
					<p>Mikor láttam, hogy Platz ur milyen jártas Nagy-Szeben históriájában,
                            egyszerre eszembe jutott, hogy bizonyosan a pellengér történetét is
                            ösmeri.</p>
					<p>- Kérem kedves Platz ur, nem tudná nekem elmondani annak a pellengérnek a
                            történetét, mely a szász gróf és főispán palotájának kapuja alatt
                            áll?</p>
					<p>- Mi az?</p>
					<p>- Pellengér.</p>
					<p>- Hol áll?</p>
					<p>- A comes házának kapuja alatt.</p>
					<p>- Mi áll ott?</p>
					<p>- A pellengér.</p>
					<p>- De mi, micsoda?</p>
					<p>- Egy facölöp, vaskarikával.</p>
					<p>- Én sohse láttam.</p>
					<p>- Hja az ugy van, hogy a helybeliek sohse látják a város nevezetességit.
                            Én Pesten csak akkor nézem meg a nemzeti muzeumot, ha a rokonaim
                            vidékről feljönnek.</p>
					<p>- Engedjen meg, én nem tartozom az ilyen helybeliek közé. Hanem arra a
                            pellengére igazán kiváncsi vagyok.</p>
					<p>- Legyen szerencsém.</p>
					<p>És ezzel ketten elindultunk a comes háza felé. Erősen izgatottak voltunk
                            mind a ketten. Éreztük, hogy valamelyikünkről mindjárt ki fog sülni
                            valami. Platz bácsi elől vágtatott, egyre suttogván: Teremtete
                            gulaschhusch.</p>
					<p>A kapu alá én nyomultam be elsőnek, megálltam a cölöp előtt, ráütöttem, s
                            büszkén mondám:</p>
					<p>- Itt a pellengér!</p>
					<p>Platz bácsi rám nézett, azután a cölöpre nézett, azután a cölöppel
                            szemben, a tulsó falon levő dupla pinceajtóra nézett. A sok nézés után
                            végre szólt is egyet, még pedig ekképpen:</p>
					<p>- Ez, uram, nem pellengér.</p>
					<p>És ezzel homlokán öt barázda jelent meg, a baloldali, vagyis az ellenzéki
                            bajusza pedig furcsán remegett, a mi a komoly szászoknál zajos
                            derültséget jelent.</p>
					<p>- Nem pellengér? - mondám, - hát mi célja volna itt egy magányos
                            cölöpnek?</p>
					<p>- Igen fontos célja. Látja azt a pinceajtót szemben? A pince, a hová az
                            levezet, tele van borral. Mikor a hordókat fölhuzzák, vagy leeresztik, a
                            kötelet ide kötözik ehhez a cölöphöz. Érti?</p>
					<p>Meg voltam semmisülve. E pillanatban meghalt bennem valami: egy történeti
                            elbeszélés. A lovagkori romantika boroshordót tartó cölöppé változott.
                            Isten veled szép szőke, hűtelen asszony, Isten veletek bűnös anyák,
                            áruló honpolgárok és vén boszorkányok.</p>
					<p>Nagyot ütöttem botommal a cölöp fejére.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head">II. Egy fürdő titkai.</p>
					<p>Nagy-Szebenben a Bretter-promenád mögött van egy szép fürdő, melyet
                            mindjárt első nap fölkerestem.</p>
					<p>- Kérek egy kádfürdőt.</p>
					<p>- Ötven krajcár.</p>
					<p>Fizettem, fürödtem és annyira meg voltam elégedve, hogy másnap ujra
                            visszatértem.</p>
					<p>- Kérek egy kádfürdőt.</p>
					<p>- Negyven krajcár.</p>
					<p>- Tegnap ötvenet fizettem.</p>
					<p>- Igenis, mert tisztább volt a viz. Az éjjel esett az eső, s azért ma
                            piszkosabb.</p>
					<p>Ujra fizettem, ujra fürödtem; konstatáltam, hogy a viz nem is egy, hanem
                            két hatossal piszkosabb. Megvigasztalt az, hogy annál tisztább a
                            fürdőtulajdonos lelkiismerete.</p>
					<p>Harmadnap is fürödni mentem.</p>
					<p>- Kérek egy kádfürdőt.</p>
					<p>- Harminc krajcár.</p>
					<p>Rá néztem a pénztárosnéra. Ugyanaz volt, a ki az előtte való két
                            napon.</p>
					<p>- Köszönöm, nem fürdöm.</p>
					<p>Ezzel ott hagytam. Másnap este vacsorakor dicsekedett a társaságunkban
                            egy ur, hogy Szebenben vannak a világ legolcsóbb fürdői.</p>
					<p>- Mikor fürdött?</p>
					<p>- Ma.</p>
					<p>- S mennyit fizetett?</p>
					<p>- Husz krajcárt.</p>
					<p>Ezzel az emberrel tisztában voltam.</p>
					<milestone n="2" unit="endSubChapter"/>
				</div>
				<div type="chapter">
					<head>A FÖLD ALATT.</head>
					<milestone n="1" unit="startSubChapter"/>
					<p rend="head">A fehér pokol.</p>
					<p>Fuvarosunk, a kit megbámulunk ezen az orosz vidéken, mert becsületes
                            kálvinista magyar paraszt, sebesen bekanyarodik Akna-Szlatinára. Mi
                            csillog, fehérlik előttünk a földön, a pirosan kelő nap millió
                            sugarában? Hó nem lehet, azt nem engedi a hátunnkról kabátot leolvasztó
                            nap melege; pedig tiszta, mint a frissen hullott hó és csillog, mint
                            felhőtlen téli délben a zuzmara. Ez a só-por, mely téli tájképpé
                            varázsolja a Kunigunda-akna környékét. Érdekes kontraszt, a természet
                            nyári zöldjével és a nap melegével szemben.</p>
					<p>Itt állunk az akna bejáratánál. Hatalmas gőzgép hajtja szakadatlanul a
                            siklót, mely a föld mélyéből napfényre hozza a sót, s mig egyik karja
                            emelkedik a teherrel, a másik üresen ereszkedik alá. A zöldes, bő
                            bányászruhába bujva, kivetkezünk emberi alakunkból s gnómokká leszünk.
                            Az ismerősök nevetve ismerik föl egymást a festőien csunya kosztümben s
                            a nők borzadva állnak az akna szélén, nézve, hogy egy-egy csapat jóbarát
                            hogyan tünik el a sötétségben s végre csak a pislogó olajmécs
                            bizonytalan fénye tör át a homályon, a mécsé, mely a kisérő bányász
                            kezében ég.</p>
					<p>Most ránk kerül a sor. “Szerencse föl!” kiáltunk a még hátralevők felé s
                            gyorsan beszállunk vagy nyolcan a kupéba. Bányászkonduktorunk megránt
                            egy zsineget, lent az ismeretlen mélyben ugyanezt teszi valaki s fejünk
                            fölött megszólal egy harang. Mehet! Pár zökkenés után sülyedni kezdünk.
                            Adieu szép napvilág! A mécs világa arra is kevés, hogy a szomszédunkat
                            lássuk, de füstje éppen elég arra, hogy a legerősebb szemet is
                            megkönnyeztesse. Hallgatagon siklunk lejebb és lejebb. Fölöttünk már
                            semmi világosság; ajkunkon semmi mosoly; keblünk, melyben örökké vidáman
                            dobog az ifju sziv, összeszorul, mintha csak rajta nyugodnék az a
                            földréteg, mely immár az aranyos napvilágtól elválaszt bennünket.</p>
					<p>Egy elhaló dal andalitó hangjai ütik meg füleinket. Balra nézz! hangzik a
                            vonatvezető parancsa.</p>
					<p>Mi ez? Tündérországba jutottunk? Alattunk terül az akna. Akkora, mint
                            ötven redouteterem s annál tizszer magasabb. És ezerszer fényesebb. Egy
                            fehér világba jutottunk, mintha jégből volna kifaragva az egész. Az
                            elektromos lámpák hatalmas fénye millió szikrát csal ki a sima sófalból
                            s az egész fehér tüzben ég, mely elvakitja a szemet s elkábitja a főt.
                            Lent, mélyen a fenéken csillog a sópor, mintha az ég legragyogóbb
                            csillagai darabokra törve hevernének ott. Gyermek vagyok, gyermek lettem
                            ujra. Eszembe jutnak a tündérmesék, melyeket szent borzalommal hallék
                            dajkám ajkairól; eszembe jutnak a csodás tündérvilágok gyönyörüségei,
                            borzalmai, rémei, törpéi, óriásai. Odalent félmeztelen alakok bujkálnak
                            a sóban s tompa kalapálás közt bontják az átlátszó földet. A bányászok
                            láthatatlan zenekara mélabús dallamokat intonál, melyek átszárnyalják a
                            sós ürt, s uj erőre kapva térnek ismét vissza. A tulsó végről
                            transzparentek s egy lampiónokkal megrakott, óriási sóból kifaragott
                            gula vörös fénye tolakodik kihivólag e szende, fehér világba, mintha
                            hetérák ostromolnák a Veszta-szüzek lakát. És mi e bámulatos üregbe
                            ereszkedünk le lassu méltósággal, tágra nyilt szemmel nyelve a csodás
                            látványosságot, s tágra nyilt tüdővel nyelve a kellemes sós levegőt,
                            mely hevesebb dobogásba hozza a szivet, gyorsabb keringésbe a vért.</p>
					<p>Egy zökkenés, mi megállunk és kiszállunk, hogy elmerengve végigtapossunk
                            a sóhomokon, mely riszeg-roszog lábaink alatt. Lassanként megbarátkozunk
                            a tündérbarlanggal, barátságos, tiszta ragyogásával, s elfelejtjük, hogy
                            mélyen a föld alatt vagyunk, a föld alatt, hova nem látszik erdőnek
                            zöldje, patak csillogása, nem hallatszik erdőnek, pataknak zúgása.
                            Tompán csattognak a csákányok, sercegve szökik szét a só: ez itt
                            egyedüli zaja az életnek. A vakmerő ember harca az anyaföld ellen, hogy
                            becses kincsétől megrabolja. És mily nehéz a harc és mily csekély a
                            jutalom! Hajnali három órakor eltünik a bányász a föld alatt, s csak
                            déli 12 órakor pillantja meg ujra az Isten napját. Addig odalent
                            dolgozik némán, maga mellé téve apró mécsesét.</p>
					<p>Délután szünet. Szemmérték után faragja ki kockákba a sót, s egy ilyen jó
                            sulyos darabért 5 krajcárt kap. Ha véletlenül kevesebb a kiszabott
                            sulynál, akkor csak két krajcár dukál neki érte. Igy bizony nem sokat
                            szerez magának a sötétség szegény munkása, a ki azonfelül még hamar meg
                            is törik a terhes munka alatt. De azért minden fiát bányásznak neveli. A
                            ki egyszer a föld mélyébe beleszeretett, nem tud az kijózanodni többé. E
                            rejtelmek csudálatos vonzó erővel birnak... Mentsük innen szegény földi
                            szivünket, nehogy a rajongás minket is elfogjon. Föl a földre, sugározz
                            körül napfény, lebegj körül virágillat, dalolj egyet, óh, erdők madara,
                            hadd álljon helyre lelkem egyensulya.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head">A fekete pokol.</p>
					<p>Fölröpültünk az ehető drágakő fehér birodalmából, a föld alól, a fehér
                            pokolból a föld szinére, hol egy kis kölyök-vasut várt ránk, hogy
                            Akna-Szlatináról Kamarára és Rónaszékre szállitson. Ez a sószállitó
                            keskenyvágányu vasut, melynek élén egy kávéfőző masina zakatolt. Most is
                            vitt, ha egyebet nem is, legalább - attikai sót; hisz magyar irókat
                            szállitott! Derült időben robogtunk tovább a magaslatokon, s
                            gyönyörködtünk a szép fekvésü M.-Sziget városában, mely lábaink előtt
                            terült el. Ott szakad össze a Tisza az Izával, kanyargó vizük
                            elő-elővillog a sötétzöld erdők s a világos zöld mezők közül. Bár a nap
                            teljes erejével süt, a hőmérsék kellemes, kora tavaszi. A vonat
                            legutolsó kocsiján a sóvágók saját zenekara vidám indulókat harsogtat, s
                            a vasut mellé csalja a jámbor oroszt és a ravasz zsidót, kik kalaplevéve
                            bámulják az uri társaságot. Ezen a sóvágó-zenekaron nem látszik meg,
                            hogy tagjai rendesen sót vágnak, s csak üres óráikban foglalkoznak a
                            zeneművészettel. Jobb, mint a fővárosnak bármely veterán-zenekara.</p>
					<p>Kamarán vagyunk, az óriási gőzfürészmalomban, hol percek alatt a havasok
                            legbüszkébb fenyője civilizált deszkává, s hitvány forgácscsá mállik.
                            Mikor az ajtóhoz lépsz, ijedten kapsz a füleidhez, mintegy védve azokat
                            az irtóztató támadás ellen. Mintha százezer gályarabot korbácsolnának a
                            tengerészek kilencfarku macskájával. Nem! mintha Dante poklának kellő
                            közepébe esnél, s onnan hallanád az elkárhozottak üvöltését. Az óriás
                            fenyőt az ötágu vasfürész alá fektetik, s az könyörtelenül végignyargal
                            rajta. A hatalmas leláncolt fa először felsziszszen, feljajdul
                            fájdalmában; a jajgatásba csakhamar dühödt recsegés, ropogás keveredik,
                            koronkint élesen fölsikolt, majd tehetetlensége érzetében nyöszörög. És
                            ezt husz faóriás egyszerre teszi. A ki itt meg nem siketül, az
                            megbolondul, vagy idegbeteg lesz. És micsoda emberi hangokat csal ki ez
                            érzéketlen fából ez a veszett fürészelés. Torquemada kínzó-kamrájában
                            lehettek napirenden a fájdalom e hangjai.</p>
					<p>*</p>
					<p>Gyerünk tovább, Rónaszékre.</p>
					<p>A vad káosz elmarad mögöttünk, a kis vasut csoszogva siet velünk a hegyek
                            közé, erdőkön, mezőkön, patakokon keresztül. A kis masina ugy zihál, ugy
                            köhög, hogy szinte megsajnáljuk, s attól félünk, hogy beleszakad a
                            huzásba. Nem szakad az, csupán megszomjazott. Ahun ni, megáll egy kis
                            állomáson, hogy igyék egyet. Ez Felső-Rónaszék. Összeszalad a falu népe.
                            Szombat van, a zsidók teljes diszben jelennek meg. Némelyik legényen
                            olyan rengeteg prémes kucsma, mely a gránátosok medvebőr-süvegére
                            emlékeztet. Szóba ereszkedem velük. Valamennyi tud magyarul. Egy pelyhes
                            állu izraelitát interpellálok, hogy miért nem visel valamennyi ifju
                            olyan Szibériába való kucsmát. “Legényembernek nem szabad, csak a ki
                            házas, az viselheti!” volt a felelet.</p>
					<p>- Hát magának van felesége? - kérdem.</p>
					<p>- Van hát!</p>
					<p>- Hány esztendős?</p>
					<p>- Én husz multam.</p>
					<p>- Hány gyermeke van?</p>
					<p>- Négy.</p>
					<p>- Egészségesek?</p>
					<p>- Hála isten, egészséges mind.</p>
					<p>- Volt tán több is?</p>
					<p>- Nem volt nekem; a ki született, a közül egy se halt meg.</p>
					<p>A zsidó bizonyos büszkeséggel mondta ezt, s nekem eszembe jutott a mi
                            magyar népünk, mely ha a gyermeke után kérdezősködik az ember, rendesen
                            azzal a felsóhajtással fejezi be a diskurzust, bár elvenné az
                            istenke.</p>
					<p>Ekkor az ifju családapa fogott elő engem.</p>
					<p>- Micsoda nagyurak utaznak erre?</p>
					<p>- Pesti urak.</p>
					<p>- Tisza Kálmán nincs köztük? Mi azt hallottuk, hogy ő utazik erre.</p>
					<p>- Mit keresne ő itt?</p>
					<p>- Miniszternek mindent kell látni. Hát kronprinz Rudolf sincs itt?</p>
					<p>- Kincs bizony.</p>
					<p>- De bizon’ itt van, - szólt bele az eleven kis párbajdoktor.</p>
					<p>- Melyik az? - kérdék összeröffenve a zsidók.</p>
					<p>- Az ott! - szólt a kis doktor, s Torday dr.-ra mutatott, ki kalapjával
                            mert a forrás vizéből.</p>
					<p>- Már én azt nem hiszem, - szólt a zsidó fejcsóválva, - nem iszik az a
                            kalapjából vizet.</p>
					<p>- Hát miből?</p>
					<p>- Aranyos pohárból merit neki az inasa.</p>
					<p>A zsidók mind ráintegettek, hogy ugy van. A vonat eleget ivott, Torday
                            is, mehettünk tovább. A zsidók levett kalappal, alázatosan
                            üdvözöltek.</p>
					<p>*</p>
					<p>Rónaszék egy ősrégi magyar falu, fazsindelyes házakkal, gyönyörü
                            völgyben, tiszta, barátságos. Nagy dombokban áll a hasznavehetetlen
                            szürke só. A bányásznép kiváncsian csoportosul az uri látogatók körül,
                            kik vidám zajjal ugrálnak le a kifáradt vonatról.</p>
					<p>Szálljunk le hát a fekete pokolba.</p>
					<p>Ez az Apaffy-akna. Kerekszám hat évvel mult kétszáz esztendeje, hogy
                            fölfedezték. Kilencvenkét évig hordták ki belőle az életadó sót, mikor
                            egy napon viz lódult bele s hasznavehetetlenné tette. Megtartották
                            mutogatnivalónak, hogy kiváncsi utasok érzékeiket fölizgassák
                            látásával.</p>
					<p>Indulj a földalatti tó felé. Itt már nem szállit le gép, muszáj
                            gyalogolni.</p>
					<p>A szabad levegőről egy deszkabódéba lépünk. Ez a toilette-szoba. Mert az
                            akna nem türi meg, hogy oda akárhogy beállitson az ember,
                            eksztra-látogató-toiletteben fogad csupán.</p>
					<p>Huszan rögtön átváltoztunk különös ruhában bányarémekké, köztünk három
                            nő. Vezetőnk egy alacsony barlangnyilásra mutatott, melyből széditő füst
                            s láng csapott ki. A kinek van bátorsága, előre!</p>
					<p>Bebujom a barlangba. Hát annak fala mellett áll sorba vagy husz darab
                            apró, fekete gnóm, kezében bányamécscsel, s a mint belépek, rögtön
                            elejbém ugrik, s előttem szaladva lábamhoz tartja a mécset, had’ lássam
                            hova lépek.</p>
					<p>Ezt bizony gnóm barátom okosan teszed, mert a talaj lejtősen megy lefelé,
                            nedves és sikos. Kapaszkodni nem lehet, a sófalról csurog a sósviz,
                            ahhoz hozzányulni nem gusztus, de meg ha gusztus volna, se érnék rá
                            nagyon tapogatni a folyosót, mert utánam is üget nagy buzgón egy
                            bányászinas, s ha megállok, mindjárt hozzám veri a lámpását.</p>
					<p>Szerencsére egy nyaktörő csigalépcsőhöz értünk. Egy fagerenda körül fut
                            fügőlegesen lefelé a földbe. Itt már van mibe kapaszkodni, de viszont a
                            láb van megfosztva a szilárd talpazattól. A lépcsőfokok oly keskenyek,
                            hogy szembe kell velük fordulnom, s ugy rakosgatom rájuk lábaim hegyét
                            nagy kényesen. Egy ballet-pizzicato a föld középpontja felé. A
                            lámpatartó gnómok már hozzá vannak szokva a nyaktörő járáshoz. El nem
                            sikló mezitlábbal ugrálva haladnak lefelé, s a nehéz mécscsel
                            balanciroznak. Az utánam következő lábikráim helyett ezuttal az orrom
                            körül villogtatja a füstölgő lángot, vagy a lángoló füstöt. No hála
                            isten, változatosság okáért most megint egy sikos alagut lefelé. Elém
                            tárul a kisérteties csoport, melynek minden tagja a maga gnómja után
                            kacagva, viccelve halad lefelé. Nincs biz’ ez a könnyelmü pesti sereg
                            egy csöppet se elfogódva, vagy megborzadva. Csak a nők kapaszkodnak
                            remegve karodba, s bánják erősen, hogy ide lejöttek. Ne tessék félni,
                            csak még százhusz lépcsőcske lefelé, aztán ott vagyunk. A távoli zene
                            hangjai már megütik füleinket. De erre már csak mégis elfog egy kis
                            megilletődés.</p>
					<p>Mintha az ember elevenen a saját sirjának feneke felé haladna, s hallaná
                            hozzá a maga halotti zenéjét. Az elevenen eltemetett érezheti magát
                            ekkép: a zárdából szökő Valjean János, mikor már koporsójára hullanak a
                            hantok. Hantként dübörögnek fölöttünk az utánunk törtetők léptei. Ujra
                            egy folyosó, mely egyre szélesebb és szélesebb lesz: a zene mennydörgő
                            hangon tör elénk, mintha vissza akarna ijeszteni; itt vagyunk a fekete
                            pokolban.</p>
					<p>*</p>
					<p>Hüvös pokol, melyben lomhán ring a sóstó vize, sürü és kemény, mint az
                            olvasztott vas, de nem fényes, hanem sötét. Kolosszális boltozat terül
                            el szemeink előtt, teteje homályba vész, fölfelé szegezett tekintetünk
                            sós párába ütközik, s képzeletünk végtelenné tóditja. Köröskörül a fal
                            mellett lógó mécsek fénye szikrázik vissza a falból. A tulsó oldalon,
                            velünk szemben transzparent “Áldás hazánkra” mondással villog felénk.
                            Mögéje rejtve a zenekar mélabús, titokszerü danákat játszik, melyek
                            dörögve verődnek vissza minden oldalról, mintha husz Wagner fektette
                            volna erejét és lármáját ez egyszerü dalba. Megdöbbenéssel bujunk össze
                            egy tutajra, melyet két bányász elold, s igy körülevezünk. Most ragadja
                            csak meg figyelmemet a két őszbecsavarodott evezőlapát. Hófehér sópor
                            lepte be mindkettőt, s ekkép oly tisztes külsejük van, a mint fehéren
                            csillognak elő a sötétből a lámpák fényénél. Tutajunk lassan uszik a
                            vizen...</p>
					<p>Mi ez? A legbátrabbak is döbbenve tekintenek körül, a hölgyek ideges
                            reszketéssel fogózkodnak belénk, s rémült tekintetüket a tető felé
                            szegezik. Mintha odafent a láthatatlanban öt világrész vihara csapott
                            volna össze: mennydörög, ropog, csattog egy végitéleti zaj, melybe a
                            zenekar beleharsog, a föltámadás angyalának trombitájaként. És mi szüli
                            ez égszakadást, földindulást? A két bányász megforgatja feje fölött az
                            evezőt, s lecsapkod a sós vizre. Ez az ágyudörgésszerü hang futja be az
                            ürt, a tetőről visszaszökik, mindenfelé rohan, sehol sincs szabadulás, s
                            őrült kavargással, bömbölve futkossa be a hideg tömlöcöt. Vagy tán a
                            földalatti nyugalmában megháborgatott, kiméletlenül megbotozott
                            tengerszem tehetetlen dühének és szégyenérzetének orditása ez? De
                            mindenképp félelmes ránk, földi férgekre nézve, kik félénken és
                            védtelenül itt állunk, ötven méternyire a föld alatt és kilencvenöt
                            méter mély viz fölött.</p>
					<p>Az előttünk haladó kis csónakon faforgácsból gyurt máglya lángolt föl.
                            Vérvörös világba gyult minden. Vörösen szállt föl a füst a dörgő
                            magasba, a tavon mintha ragyogó vértócsa uszott volna, mi fantasztikusan
                            váltunk ki a homályból, az inogva haladó tutajon... ilyennek képzelném
                            Vulkánnak, a föld-alatt királyának temetési kiséretét. És e
                            lelketszéditő látványosságnak közepette mi huszan rákezdjük Hazádnak
                            rendületlenül. Ez aztán dalárünnepély. Mintha tizezer dalnok énekelné
                            oly lelkesültséggel, melyet csak a haza ezeréves fönnállása képes
                            belehelni a magyar kebelbe... Mikor a végső dörgedelmes akkordok
                            elhaltak, tutajunk éppen a kikötőbe ért s kábultan tántorogtunk föl a
                            napvilágra.</p>
					<milestone n="2" unit="endSubChapter"/>
				</div>
				<div type="chapter">
					<head>A BESZKIDEKEN ÁT.
                    </head>
					<p>Ebben a poros Budapestben, hol ma már a leghatározottabb tavaszi nap sütötte
                        vakitólag a világos házfalakat, nehéz magamat visszavarázsolni abba a
                        hangulatba, mely lelkemben hullámzott, mikor nekirobogtunk az északkeleti
                        Kárpátoknak s a legnagyobbik hegy alatt átbujva, kirándulást tettünk
                        Gácsországba. Hiába rakom magam elé uti emlékeimet: a szolyvai havasok üde
                        vadvirágait, a zöld fenyőágat, s egypár fényképet az utrészletekről: a
                        hangulat legfontosabb eleme, a szűz áprilisi friss hó, mely e pillanatban is
                        lábmagasan boritja a bejárt éjszakot, nem állta ki a tavaszt Budapestig.</p>
					<p>Az a szerencsém, hogy a látott vidékek hatása még nagyon friss lelkemben. Az
                        egész utazás oly villámgyorsan és kényelmesen történt, hogy a szerencsés
                        utazó geografiai, miniszteri, vasuti és utazási fogalmai a legteljesebb
                        átalakuláson kénytelenek keresztülmenni. Elaludtunk vasárnap este Pesten,
                        fölébredtünk Munkácson, a Kárpátok tövében s ebédeltünk Sztryben, keleti
                        Gácsország városában, melyet eddig a világon a legfélreesőbb fészeknek
                        tartottunk.</p>
					<p>Ott frissen esett hó csikorgott a vonat alatt s fehérbe öltözött a messze
                        vidék. A hévmérő ijedtében semmivé törpült, a mint Munkács alá
                        bekanyarodtunk, havas hegytetők jelentek meg a város mögött s a jó téli szél
                        ugyancsak sivitott a vonat mellett. Az éjjel esett hó két láb magasan
                        boritotta a földet s bár a Latorca befagyatlanul, vidáman zuhogott
                        szeszélyes medrében, a télnek tökéletes sértetlen illuzióját élveztük.
                        Csakhamar a hó is esni kezdett, sűrűen, átláthatatlanul s a zászlókkal ékes
                        két mozdony prüszkölve tört bele a libegő-lebegő hófalba. A hegyek egyre
                        magasabbak lettek s egyre közelebb szorultak a vasuthoz, mert a völgy
                        keskenyedett. A vonat fölfelé haladt s nehéz zakatolását harsogva verték
                        vissza a hegyfalak. Az erős levegőrezgéstől, vagy tán a széltől,
                        meg-megindult a csúcson egy hógörgeteg s alá zuhogott a vizbe, távoli
                        ágyudurranás-szerü robajjal. A mérnökök tudományát erős próbára tette ez a
                        vonal. Dombokat kellett helyükből elhordani, vagy a csuszamlás ellen
                        biztositani, patakoknak medrét megváltoztatni, sziklát robbantani,
                        alagutakat törni, hidakat, viaduktokat épiteni; ott, hol alig van egy
                        talpalattnyi szabad tér, állomásoknak, bakterházaknak helyet teremteni;
                        hegyi zuhatagokat elvezetni, számot vetni az olvadás szezonjával, mikor száz
                        patak tör elő váratlanul s a pálya egyszerre ezer helyen van megtámadva,
                        veszélyeztetve. A kik ez épitkezésben részt vettek, ritka szép praxissal
                        dicsekedhetnek.</p>
					<p>Az egész vonalon van: alagut négy, viadukt hat, hid tizenhét, áteresztő,
                        boltozott 72 és nyilt 58. Egy helyen gőzsiklót épitettek, hogy a hegytetőről
                        egy kőbánya kincseit leszállithassák, 40 kilométernyi utat épitettek, hogy a
                        faanyagot a környékről könnyebben az épités helyére szállithassák, s mintegy
                        30 kilométernyi keskenyvágányu kis vasutat rögtönöztek, ugyane célból.</p>
					<p>Két évnél hosszabb idő óta folyik ez a hangyanyüzsgés a vadregényes vidéken,
                        mely Munkácstól Beszkidig, a lengyel határig terjed. A fejsze kopogott az
                        erdőkben, a kőfejtők csákányai csattogtak s a robbanások dörgése mérföldekre
                        megremegtette az erdők szárnyas és szárnyatlan lakóit. Fürészmalomnak és
                        gépeknek zakatolása vegyült a természet egyszerübb hangjaiba: a patakok
                        morajába s a zuhatagok harsogásába. Esténkint olasz, német és orosz
                        (rusznyák) munkások dalától visszhangzott a táj. A földből apró városkák
                        támadtak, mérnöklakásokkal és munkáskunyhókkal. Nyáron csupa gyönyörüség
                        volt a dolog, kivált a munkásokra nézve, a kik a szabad ég alatt, tüz
                        mellett tanyáztak, de mikor beállt az ősz, mely odafent már téllel is fölér
                        s aztán beállt a tél, mely szibériai mérveket szokott ölteni: akkor
                        ugyancsak szükség volt ama bizonyos humorra, mely a barakkot pesti palotává
                        varázsolja, s a szél fütyölésére ráfogja, hogy az egy kerepesi-uti jókedvü
                        hazatérőnek lefekvés előtti utolsó nyilatkozata. Egy-egy kanyarulatnál vagy
                        valamely völgy áthidalásánál szemünkbe tünik egy ilyen telep, messze alant,
                        a mélységben. Alig látszik ki a hóból s csak a kéményből kikanyargó füst
                        sejteti velünk, hogy ott a házakban élet folyik. Apró feketeségek mozognak a
                        hólepedőn; ezek munkások s csak sejtjük bennük a büszke öntudatot, hogy “én
                        is hozzájárultam e vasut épitéséhez”. Amott közelebbről szemügyre vehetünk
                        egy munkástelepet: ezt már ismerjük Bret Harte-ból, ilyenek a kaliforniai
                        aranyásótelepek. Egy deszkabódé önérzetesen viseli a bordáira mázolt hotel
                        elnevezést. Szobát nem lehet benne kapni, ellenben pecsenyét igen, ha az
                        ember magával hozza a nyers hust. Főcikke a lengyel pálinka.</p>
					<p>Egy másik bódén kávéház fölirás olvasható; de nem kóstoltuk meg a kávéját. A
                        mérnökök takaros kis rögtönzött házakban laknak, a munkások primitiv
                        bódékban, főképp a rusznyákok. Ezeknek a házikói alig nagyobbak, egy
                        kutyaólnál. Egy személyre való házak. Ha éjjel ki akar nyujtózkodni, ki kell
                        nyitnia az ajtót. Nagy havazások alkalmával reggelre eltünik a ház is, a
                        rusznyák is. Akkor a rusznyák bent tüzet rak és igy szépen kiolvasztja magát
                        a hó alól. Igen praktikus épület: vendéget nem fogadhat be a gazda,
                        butorokra nem kell költenie s a házát akkor viheti odább, a mikor neki
                        tetszik. Különben az egész ilyen telepről az a benyomás, hogy fölszedhető és
                        odább szállitható. A telep előtt a munkás-sereg sorakozik s a sok különböző
                        nép egy nemzetközi bámulattal adózik az elegáns miniszteri vonatnak. Tova
                        tününk s ők szegények nem sejtik, hogy e vonat az ő mulandóságukat jelenti.
                        Mehetnek odább, uj munkát keresni. Az ideiglenes telepeknek vége lesz s a
                        nehezen tört uton állandó telepek keletkeznek az állomások körül.</p>
					<p>Munkácstól Beszkidig a magyar részen hat állomás van, de falut, a mely tiz
                        háznál többől állt volna, egyet se látunk. Volt ott szélrül valami falu,
                        mely összesen egy templomból állt, hármas kupoláju, rusznyák
                        deszkatemplomból. Azt mondják, hogy a hozzávaló község bent van valahol a
                        hegyek közt; de megforditva is szokott lenni: t. i. a falu van a vasut
                        mellett s a templom a hegyek közt. Volt olyan falu, hogy egy óráig mindig
                        mellette mentünk, aztán mégis csak husz házból állt. S milyen házból!
                        Óriási, majdnem földig érő szalmatető s egypár gerenda, falnak. Csupa
                        szerencse, hogy e szalmarendszer veszedelmeit a falu nagysága meghiusitja.
                        Hisz ha egy ház leég novemberben, a szomszédja csak áprilisban tudja
                        meg.</p>
					<p>Sok bakterház mint egy sasfészek áll a sziklán s a bakter a magasságból
                        hirdeti a vonatvezetőnek, hogy szabad az ut. Sok helyütt meg csak a
                        mélységből integet föl, hogy tessék bátran menni.</p>
					<p>Miután szorgalmasan átbujtunk az alagutakon s meghallgattuk a mérnök urak
                        szakértő magyarázatait, megérkeztünk a beszkidi nagy alagut elé. Itt, a
                        magyar részen, nincs állomás. Itt, a hóval boritott hegyoldalból élesen vált
                        ki egy fenyőgalyakból rögtönzött s fölzászlózott nyitott szin: ebben, az
                        ország határán osztotta ki a dekorációkat a miniszter azoknak, a kik az
                        épités körül maguknak érdemeket szereztek. Azzal a hóból mindenki sietett a
                        jó meleg vonatra s berobogtunk az alagutba. A mint ebben 1033 méternyire
                        hatoltunk, akkor léptük át a magyar határt; a galiciai rész 714 méter
                        hosszu.</p>
					<p>Egyszerre csak kibukkanunk Galiciába. Mennyire más a Kárpátok északi lejtőin
                        a vegetáció! A leggyönyörübb zöld fenyveserdőben találtuk magunkat s tele
                        tüdővel szivtuk a balzsamos levegőt. Itt is hóval volt tele minden, de a
                        fehér alapon a zöld erdő valami felséges látványt nyujtott. A következő
                        pillanatban a beszkidi állomáson voltunk, hol a fehér és zöld szinhez még
                        kettő csatlakozott: a fekete-sárga. Osztrák földön voltunk; a diszités is
                        osztrák volt már.</p>
				</div>
				<div type="chapter">
					<head>ELSZAKADT VÉREINK KÖZT.</head>
					<p>Bukovinai utamból.</p>
					<milestone n="1" unit="startSubChapter"/>
					<p rend="head">I.</p>
					<p>Nézzünk körül Bukovinában, milyen hajlékokban imádják ott a magyarok
                            istenét? Az istensegitsi templom hajdan pajta volt, melyben gabonát
                            tartottak s mikor már pajtának rossz volt, megtették templomnak.
                            Alacsony, fából való épület. Tetején több helyen becsorog az eső, ha meg
                            szél fú, attól lehet tartani, hogy összedől az egész rozzant alkotmány.
                            A templom legbecsesebb tárgya egy Rómában festett igen szép szent kép,
                            Troll kanonok ajándéka, melynek csak az a hibája, hogy nem fér el az
                            alacsony templomban s ezért rézsut fektetve kell tartani. Bizony, ha nem
                            kap külömb templomot, pár év alatt tönkre megy, mert az időjárás viharai
                            ellen bajos megoltalmazni ebben a hajlékban. A harangok a templom előtt
                            egy haranglábon vannak s onnan hivják áhitatra a hivőket. Baj, baj,
                            mikor kétezer buzgó magyar hivőnek olyan temploma van, mely háromszáz
                            emberrel szinültig megtelik s egy-egy ünnepnapon csak ugy nyomják kifelé
                            az oldalát. Ilyenkor a templomudvar is tele van emberekkel, a kik onnan
                            hallgatják a misét s zengedezik az egyházi énekeket. Legalább nem
                            panaszkodhatnak, hogy nem hallják ki az orgonát, mert orgonája nincs a
                            templomnak s a gyülekezet csak ugy találomra intonál.</p>
					<p>A plébános László István, egy kitünő buzgalmu pap, a ki maga is
                            istensegitsi, de Magyarországon nevelkedett. Háromszázötven főre terjed
                            a faluban az ő rokonsága, már pedig minél több a rokon, annál kevesebb a
                            - stóla. László különben nem panaszkodik, s szerény körülmények közt, de
                            vidám kedvvel él kettős: egyházi és nemzeti hivatásának.</p>
					<p>Nem mindig volt ilyen jó kézben az istensegitsi plébánia. Hajdanában, a
                            régi jó időben, a mikor még minden lehetséges volt, Istensegitsnek
                            olyan plébánosa volt, a ki papi tanulmányait nem a szemináriumban, hanem
                            a huszárságnál végezte, a hol kapitány volt. Gondolta magában, inkább
                            plébános az Ur hadseregében, mint kapitány a császáréban, s elment
                            Istensegitsre papnak. Joviális ember volt, a ki reverendában és
                            sarkantyus csizmában járt. Stólát nem szedett, de hiveinek kötelessége
                            volt őt eltartani. Minden nap más-más háznál evett-ivott, ingyen
                            temetett, ingyen keresztelt és esketett. Az igaz, hogy sem az
                            ujszülötteket, sem a meghaltakat, sem az esküvőket nem vezette be az
                            anyakönyvbe. Ezt sem ingyért, sem pénzért nem tette meg. A minek neszét
                            vevén a lembergi püspök, egy szép napon beállit a paphoz, hogy a
                            rendetlenségek ügyében vizsgálatot tartson.</p>
					<p>A plébános ur összeütvén sarkantyuit, haptákban várta fölebbvalójának
                            inkvizicióját.</p>
					<p>- Fiam, - kezdé a püspök, - miért nem vezetted be a könyvbe az
                            ujszülötteket?</p>
					<p>- Hiába vezetjük be azokat, fömagasságu atyám, hiszen egykor ugyis
                            meghalnak valamennyien.</p>
					<p>- De te a meghaltakat sem vezetted be.</p>
					<p>- Nem érdemes, fömagasságu atyám, ha már egyszer meg vannak halva.</p>
					<p>A püspök azonban az anyakönyvnek vezetésére nézve más véleményen volt,
                            legalább a plébános ur nemsokára az ő látogatása után megszünt plébános
                            lenni, de emléke most is él még a lakosság közt s anekdotái nemzedékről
                            nemzedékre maradnak.</p>
					<p>E történetben a pap feleletein kivül van még egy másik nevezetes dolog
                            is, tudniillik, hogy a lembergi püspök meglátogatta bukovinai magyar
                            hiveit. A mi bukovinai véreink ugyanis istennek és a lembergi püspöknek
                            egyaránt háta mögött feküsznek. Teljesen el vannak felejtve. Egy csángó
                            gazda rámutatott előttem fiára s igy szólt: “Nézze tekintetes ur,
                            huszonhétéves a fiam s még nem látott püspököt.” Harminc esztendeje,
                            hogy utóljára ott járt a püspök s bár akkor a magyarok oly lelkesen
                            fogadták, hogy tizenkét markos legény fogatostul átvitte ő
                            excellenciáját a megáradt Szucsaván: még se kivánkozik vissza. A
                            katolikus papok a püspöki hatalomból nem látnak egyebet, mint minden
                            hónapban egy-egy lengyel nyelvü nyomtatott körlevelet, melyet
                            kénytelenek tisztelettel ad akta tenni, lévén az érthetetlen rájuk
                            nézve.</p>
					<p>Mérföldekre ellátszik a hadikfalvi magyar templom tornya, végig a
                            Szucsava völgyén. Magas dombtetőről büszkén tekint alá a legnépesebb és
                            leggazdagabb magyar falura. Kőből való erős épület, mely elég nagy a
                            hivők seregének. Plébánosa Wass Miksa, egy igen okos, praktikus ember, a
                            ki mint legjobb módu, legbefolyásosabb és legdiplomatikusabb pap,
                            körülbelül a feje a bukovinai magyar katolikusoknak. A hatóságnál
                            irányadó szava van a magyar ügyekben, ő tanfelügyelő, magyar tolmács és
                            szenvedélyes méhész. Saját találmányu “csángó-kaptár”-a közfeltünést
                            keltett tavaly az országos kiállitáson (1885-ben), s aranyérmet szerzett
                            a föltalálónak, - de ugy látszik csak elvben, mert tényleg még ma sincs
                            kezei közt. Wass e csángókaptárnak köszönheti, hogy méhállománya ezer
                            méhtörzsre fölszaporodott; csodálom, hogy hazai méhészeink nem
                            szentelnek nagyobb figyelmet a hadikfalvi méhészetnek.</p>
					<p>*</p>
					<p>Nunc venio ad tristissimum! Ez az andrásfalvi református egyház. Nem
                            tárja ki sebeit a világnak, de én ott voltam, s ujjaimat a sebekbe
                            eresztém. Kevesen ismerik az andrásfalvi eklézsia bajait, még maguk a
                            hitsorsosok sem tudnak azokról semmit. Arról nem is beszélek, hogy a
                            templom fából való nyolcvan esztendős deszkaépület, melynek hasadékain
                            betódul a falomb, ott süt be a nap, a hol neki tetszik, s - a mi
                            legrosszabb, ott esik be az eső, a hol akar. De beszélek a papnak, Láng
                            Károlynak a helyzetéről. A sors a bukovinai magyar papok közül őt
                            sujtotta legviszontagságosabban, a kinek felesége és gyermekei vannak.
                            Meg kell élnie. Családot kell föntartania és nevelnie ugy, hogy hivei
                            előtt nimbusa és az eklézsia tekintélye semmit se veszitsen. Biz ez
                            nehéz sor, mikor az eklézsia összesen ötvenhárom, nagyrészt szegény
                            családból áll. Ebből a jövedelem majdnem semmi. Láng Károly kilenc évig
                            volt egyike a legtevékenyebb misszionáriusoknak Romániában, s onnan
                            költözött át beteg feleséggel Bukovinába, hol egy régóta pap nélkül
                            volt elhagyott, siralmas állapotban levő parókiát vett át. Hogy
                            tisztességesen ellakhassék benne, mindent restaurálnia kellett, az
                            utolsó szögig. Tavaly pünkösd tájban vette át az eklézsiát s kinevezését
                            csak most januárban kapta meg, következéskép fizetést az osztrák
                            kormánytól tavalyra semmit sem kapott. Abból a segélyből élt, melyet a
                            csángó-magyar egyesülettől s az erdélyi református püspökségtől kapott.
                            Ebből még a ref. iskola tanitóját is tartotta. S milyen ez az iskola!
                            Negyvennégy gyereknek van egy sötét szobája, sötét szobában két rozzant
                            padja, egyéb semmi, semmi. Egy szék, egy asztal nincs az iskolában,
                            falitáblának s általában valami iskolai segédeszköznek semmi
                            nyoma...</p>
					<p>Nem kételkedem, hogy azok a körök, melyekre ez a dolog első sorban
                            tartozik, meghallják gyönge szavam, mely esdve kiált feléjük; meghallják
                            s nem hagyják elkallódni az andrásfalvi református eklézsiát. A csángó-magyar egyesületre nézve ez
                            nemzeti ügy, a református egyházra nézve pedig még azonfölül vallási ügy
                            is.</p>
					<p>Az andrásfalvi róm. katolikusoknak semmi panaszuk. 45.000 forintos szép
                            tágas kőtemplomukban imádják az Istent s derék papjuk, Kubacsek,
                            megtartja őket jó magyaroknak és jó katolikusoknak.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head">II.</p>
					<p>Még nem tekintettünk szét a bukovinai magyar iskolákban, pedig
                            megérdemlik, hogy foglalkozzunk velük. Rend, oktatás tekintetében
                            meglepő eredményeket mutatnak föl s mintaképül szolgálnak a többi
                            nemzetiség iskoláinak. Csak a sváb telepitvényesek iskolái mérkőzhetnek
                            velük, ruthén, oláh, szóba se jöhet mellettük. A tanitás nyelve tisztán
                            magyar, a német nyelv is “elő van irva”, de alig tanitják s a kormány
                            nem szól bele. Teljes szabadságot élveznek a magyarok. A minap az
                            andrásfalvi tanitói állásra pályázatot hirdetett a csernovitzi hivatalos
                            lap s egyetlen föltételül az volt kitüzve, hogy az illető képes legyen
                            magyar nyelven tanitani. A mi hazai népiskoláinkban használatos
                            tankönyvekből tanulnak ők is s igy már az olvasókönyvek hazafias
                            olvasmányai segitségével is minden gondolatuk Magyarország körül forog,
                            figyelmük szüntelenül ezen lebeg; igy az egyik iskolában, hol a
                            nagyobbakat examináltam, megkérdeztem egy fiut, hogy micsoda
                            Magyarország fővárosa?</p>
					<p>- Budapest, - felelé.</p>
					<p>- Mit tudsz Budapestről?</p>
					<p>- Budapest, szeretett hazánk fővárosa, fekszik a Duna mindkét partján...
                            igy kezdé fujni a nebuló, a mi mindenesetre elég szép egy született
                            osztrák alattvalótól, a ki szegény föntemlitett szeretett hazájából még
                            soha egy talpalattnyit se látott.</p>
					<p>Elmondta hiba nélkül Budapestet, még azt is tudta, hogy most Ráth Károly
                            a főpolgármester. Csernovitzról, a szeretett Bukovina fővárosáról,
                            aligha tudott volna ennyit.</p>
					<p>Megható jelenet volt, mikor a gyerekek elkezdtek hazafias dalokat
                            zengedezni. Minden faluban elénekelték nekem Árpád apánk ne féltsd ősi
                            nemzeted, meg aztán Magyar vagyok, magyarnak születtem, Isten áldd meg a
                            magyart; az énekmutatványok befejezéseül aztán elzengték a Gotterhaltét
                            is, természetesen magyarul s csak erre eszméltem föl, hogy én
                            voltaképpen Ausztriában vagyok.</p>
					<p>A tanitók derék, buzgó emberek, a kik föladatuk magaslatán állnak.
                            Hadikfalván két tanitó van, Andrásfalván is kettő (egy református, egy
                            katolikus), s az iskolák, az andrásfalvi református iskolát kivéve,
                            mind elég jól föl vannak szerelve taneszközökkel. A mi legszükségesebb,
                            az megvan nekik, de sok hiányzik, a mi nehezen nélkülözhető. Ezért
                            ajánlom őket a Szent-István-társulat figyelmébe, mely már eddig, is
                            sokat tett értük. Józseffalván közös oláh-magyar iskola van s félő, hogy
                            a magyarok kis számánál fogva az oláhság fog az iskolában tulsulyra
                            vergődni.</p>
					<p>Ilyenek a viszonyai a kilencezernyi magyarságnak, mely ott tul a
                            hegyeken, kopár dombok közt, Muszkaország tövében küzd nehezen a létért
                            s magyarságáért. Ha ott hagyjuk őket évtizedekig, talán száz esztendeig
                            ellent fognak állani az idegen népek nyomásának s ha a mostani viszonyok
                            fönmaradnak, talán még tovább is megőrzik nemzetiségüket. De ki lát a
                            jövőbe? Mit takar annak baljóslatu sötétsége? Ki tudja ezt? A csángók
                            maguk mondták nekem: “Uram, ha itt maradunk, letipor a muszka, végünk
                            van.” S ez a hit az egész magyarságban erősen tartja magát. Én nem
                            vigasztalhattam meg őket semmivel. Megmondtam nekik, hogy Magyarország
                            szegény ország, nem tehet most értük semmit. Azt felelték erre, hogy
                            hiszen ott nagy Magyarországon mennyi az erdő, mennyi a jó termő fekete
                            föld, mennyi a szőlő, nem lehet az olyan szegény, mint Bukovina. Én nem
                            mondtam nekik, hogy hiába terem, elmegy az ország adósságába, csak
                            biztattam, hogy várják be a jobb időket.</p>
					<p>Egy reggel Istensegitsen azt jelentették nekem, hogy van itt egy
                            “csángó”, t. i. moldvai magyar, mert a bukovinai nem tartja magát
                            csángónak, sőt megsértődik, ha annak nevezik. Ellenben a moldvai magyart
                            ő is csángónak nevezi, s “szösznyelvü”-nek csufolja, mert rendesen
                            selypit.</p>
					<p>Ez a csángó (egy alacsony, de izmos barna ember) nagy bőbeszédüséggel
                            kezdett nekem az oláhországi magyarok viszonyairól beszélni. Sajátságos
                            kenetteljes módon beszélt. Isten, Jézus, szüz Mária lebegett folyton
                            ajkain, s eleinte ugy rémlett nekem, mintha szakadatlanul imádkoznék. Ez
                            tavaly Moldvából Istensegitsre vetődött, s itt nagy örömére magyarokat
                            talált, templommal, iskolával. A mint aztán hazament, első dolga volt a
                            fiát Istensegitsbe küldeni, magyar nevelésre. Az idén azután eljött a
                            fiát meglátogatni, s előkésziteni annak az utját, hogy ő is egész
                            családostól Istensegitsre költözködjék. De - ugymond - nem - sokáig
                            marad ott, mert hazaköltözik Nagy-Magyarországra. Arra a kérdésemre,
                            hogy sokan vannak-e magyarok Moldvában, elsorolt tiz falut, a hol pap és
                            iskola nélkül laknak, vagyis oláh pappal és oláh iskolával. De még az
                            eloláhosodott magyar is megkülönbözteti magát az oláhtól azzal, hogy
                            inge gallérát és száját pirosra kivarratja.</p>
					<p>Ekkor terjesztette elém Szőcs Anti, a ki a leggazdagabb istensegitsi
                            gazdák közé tartozik, a tervet, hogyan lehetne a moldovai csángók
                            maradékát még megmenteni. A bukovinai magyarok ugyanis mint munkások és
                            fuvarosok keresztül-kasul barangolják Oláhországot, s a csángókkal
                            szakadatlanul érintkeznek. Ezeket tehát kitünően lehetne
                            emisszáriusoknak használni, a kik a Nagy-Magyarország után való vágyat s
                            a bevándorlás eszméjét fölkeltenék a csángókban. S a csángó-kivándorlást
                            meg lehetne inditani Bukovina felé, melyről, melynek magyarjairól az
                            oláhországi csángók többet tudnak, mint magáról Magyarországról. A
                            Magyarországra már beköltözött s még költözködő bukovinai véreink
                            által hátrahagyott réseket igy könnyen be lehetne tölteni csángókkal,
                            Bukovinából pedig aztán ugyis haza jönnének lassankint Magyarországra.
                            Az oláhországi csángók bevándorlását csak Bukovinán keresztül, az ottan
                            való magyarok segitségével lehet meginditani. Igy a bukovinai magyar
                            falvak sohasem fogyatkoznának számban és erőben, s a hazába is évenkint
                            egypár száz munkás családot bocsátanának be rajként. Csakhogy mig ez a
                            processzus megindul! Sok munka, még több pénz kell ahhoz. Hej Anti
                            bácsi, ez a fagyos május sok szép reményünket tönkre teszi; ha nem
                            kegyelmez a magyarok Istene, a kára fölér egy muszka háboruval.</p>
					<p>*</p>
					<p>Végezetül, hogy bebizonyitsam, hogy a bukovinai magyarok mégis csak
                            különb emberek a sváboknál (a kiket föntebb véreinkkel egy rangba
                            helyeztem), elbeszélem a szatulmarei sváb iskola tanitójának esetét.</p>
					<p>Szatulmare oláh-sváb község német iskolájának tanitói állására pályázatot
                            hirdettek. Ketten pályáztak, s a községnek ezek közül kellett
                            választania.</p>
					<p>Az egyik pályázó, hogy biztositsa magának az állást, azt a hirt
                            terjesztette versenytársáról, hogy az nyavalyatörős. Egy sváb deputáció
                            rögtön siet a rágalmazotthoz, megkérdezni tőle, hogy igaz-e a hir. Ez
                            tagadja. De szegénynek az volt a betegsége, hogy örökké reszketett a
                            feje. Ezt nem tagadhatta. A svábok kivonulnak a szobából, s odakint
                            megállnak tanácskozni, s megállapodnak abban, hogy mégis csak
                            nyavalyatörős az atyafi, mert nyilvánvaló, hogy attól reszket a feje.
                            Ezzel rugtatnak vissza hozzá.</p>
					<p>- Hallja az ur! - szól a legokosabb, - minek tagadja, hogy nyavalyatörős,
                            hiszen látszik, hogy rázza a fejét.</p>
					<p>- Az nem attól van.</p>
					<p>- Ugyan hát mitől volna? Hallgasson ide: Mi az urat megválasztjuk
                            tanitónak, de mivel nyavalyatörős, száz forinttal kevesebbet kap, mint a
                            mennyi igérve volt.</p>
					<p>A szegény ember - mit csináljon, - beleegyezett. Igy takaritott meg a
                            község száz forintot egy nyavalyatörős tanitón, a ki még hozzá nem is
                            nyavalyatörős. Már ilyent magyarjaink nem tesznek.</p>
					<milestone n="2" unit="endSubChapter"/>
				</div>
				<div type="chapter">
					<head>A HOL A CIFRA SZÜR TEREM.
                    </head>
					<p>Szép egy ország a tuladunai rész. Erdős vagy bortermő hegyek váltakoznak
                        termékeny sikságokkal. Hegyei nem vesznek el a felhők között, nem
                        imponálhatnak szörnyü magassággal és havas csucsokkal, de kellemes
                        változatokban hullámzanak végig az egész országrészben, s gyönyörüségére
                        vannak a szemnek; sikságai nem terülnek el fárasztó végtelenségben a szem
                        előtt; a tekintetnek domb és hegyláncolat állja utját, s a hol végződik a
                        sárga kalásztenger, ott kezdődik a sötétzöld erdő, hogy az erdőn tul aztán
                        ujra az aranyosszinü buzaföld vessen véget lombos birodalmának. Gazdag rétek
                        és zúgó erdők zöldjéből csinos falvak fehérsége nevet az utasra. Zizegő
                        sások és szomoru fűzfa jelöli a gazdagon fakadó és keresztül-kasul csörtető
                        patakok folyását, melyek mesterségesen zuhataggá átalakitva, egy-egy
                        kelepelő malmot forgatnak. Majdnem minden vármegyéjében fakad valami
                        ásványviz, éppen elég arra, hogy egy kis “helyi fürdő”-nek alapját megvesse,
                        hova a megyebeli intelligencia kirándul majálisozni. És milyen tömege az
                        édesviznek fakad földjéből; három nevezetes tó tükrében mosakodhatnak az
                        égitestek: ott van a vizi vadakban gazdag velencei tó, a titokteljes Fertő
                        tava s a páratlan Balaton, melyben a fogas terem, s melynek zalai partja
                        regéiről és boráról egyaránt hires. Ott van Bakony rengetege, egykor
                        zsiványairól hires, ma a kultura munkái folynak benne békésen s a fejszés
                        vagdalja ki százados fáit, hogy a kenyérnek helyet csináljon. Szóval
                        nincsenek (a balatoni részen kivül) szemkápráztató szépségei, de nincs
                        egyetlen vidéke se, mely kellemesen ne hatna a szemlélőre; a szemet
                        szórakoztatja s mindig jó emlékeket hagy hátra a lélekben.</p>
					<p>Veszprém az a vármegyéje a Dunántulnak, mely épp olyan hires a cifra
                        szüréről, mint Fehérvár a bicskájáról, Somogy a baltájáról; Veszprémnek
                        mindenből kijutott valami: egy kicsi a Balatonból, egy kicsi a Bakonyból,
                        azonkivül grófból és püspökből. (Még legkevesebb a püspökből.) Az utóbbi
                        napokban mindent háttérbe szoritott a gróf, a ki Esterházy Móric. Az ő
                        főispánná való beigtatása tette két napra Veszprémet fényes ünnepek
                        szinhelyévé.</p>
					<p>Fiáth báró husz évig volt Veszprémmegye főispánja, s alatta a megyei élet
                        igen csendesen folydogált. Két törekvése volt: a megyei urakkal a lehető
                        legjobb lábon állni, s minél gyakrabban vasutazgatni, Veszprémből
                        Budapestre és vissza. Ez utóbbi ténykedéséről a lapok mindig hűségesen
                        tudomást vettek, s ő a “Személyi hirek”-nek egy folyton vissza-visszatérő
                        alakja volt. Mikor meghalt, mindenki tudta, hogy Esterházy Móric, a pápai
                        gróf lesz az utódja. S ő is lett. Ő az Esterházy-csaladból a harmincegyedik
                        főispán Magyarországon.</p>
					<p>Veszprém városa barátságosan ölelte keblére vendégeit, kik nyolc vármegyéből
                        sereglettek össze. Fiáth főispánsága alatt egy egészen uj generáció
                        keletkezett a vármegyében, s ez még installációt nem látott. Lázasan
                        készültek az ünnepre, hogy azt minél fényesebbé tegyék. Ily mozgalmas napjai
                        nem voltak a városnak és vármegyének a király által még az abszolutizmus
                        alatt tett látogatás óta. Mindenki kiváncsian várta, hogy mit fog tenni a
                        vármegye, a város és a gróf, az ünneplők és az ünnepelt.</p>
					<p>A látott dolgok fölülmulták minden várakozásunkat. A bő táviratok csak
                        halavány fogalmat nyujtottak az ünnepségről, melyeknek a szép fekvésü város
                        adott romantikus keretet.</p>
					<p>Veszprém egy olyan szerencsés város, mely kétszer akkorának látszik, mint
                        amekkora valósággal. Ott fekszik, a hol a Balaton felől érkező hegyláncolat
                        mintegy csatlakozik a Bakony erdejébe bevonuló hegyláncolattal. Sziklái
                        hegyek oldalain és tetején épült, külön hegyen van a vár, melynek falai
                        mögül büszkén tekintenek alá a püspöki udvar kanonokjainak palotái. - Utcái
                        hegynek föl, völgynek le szaladnak, girbe-görbék s egy és félórai bandukolás
                        után még mindig a város közepén találja magát az ember. Alant a
                        hegyszakadékokban látszólag szintén vannak egész városrészek s ugy tetszik,
                        mintha az épületek sora a végtelenig folytatódnék. A vasut azonban nem
                        tartotta tanácsosnak megközeliteni e köves hegyeket s jó félórányira
                        kanyarodik el Veszprém mellett. Kár, hogy a várost hamarább kezdték épiteni
                        mint a vasutat, mert akkor a várost most bizonyosan a stáció mellett
                        találnók.</p>
					<p>*</p>
					<p>Maga a katona-banda, mely Fehérvárról jött Veszprémbe, ez is nagy szenzációt
                        keltett a városban. Ilyet se látott már ősidők óta Veszprém. Minden egyes
                        ujonnan érkezett vendég foglalkoztatta pár percig a közvéleményt s
                        megindultak a találgatások, hogy vajh’ ki ő? Vasárnapra a környék faluiból
                        ünnepi diszben betódult a lakosság. Egy-egy hosszu szekér tiz-tizenöt embert
                        hozott. Ezek a vasut melletti erdőben egész tábort ütöttek és szekérvárat
                        állitottak, s onnan nézték a főispán bevonulását. Gyönyörü látványt
                        nyujtottak az enyingi, szent-gáli, devecseri mezőföldi paraszt-bandériumok,
                        részint szoros kék magyarban, részint lobogó ingben-gatyában, piros
                        mellénynyel, nemzeti szinü pántlikával. Hatalmasan ülték meg a pompás
                        lovakat, s lassu trappban haladtak a menet élén, mely körülbelül nyolcvan
                        kocsiból állott. Mindmegannyi katonának való legény, a sorozáskor száz
                        percent beválik közülük. Fájdalom, ez az országnak kevés járására mondható
                        el.</p>
					<p>A bevonulás természetesen az elkerülhetetlen diadalkapukkal, fehérbe öltözött
                        és virágszóró lánykákkal és tüzoltói rendföntartással járt. Az összes
                        szőnyegek ki voltak rakva az ablakokba, s igen szépeket láttunk közöttük. A
                        hölgyek az ablakokból barátságos mosolygással fogadták a bevonulókat, a
                        tömeg éljenzett, az urak köszöngettek. A megyei főispánlak előtt a bandérium
                        sorfalat képezett, s a bevonulók a lak előtti szabad téren leszálltak
                        fogataikról. A tüzoltók üdvös hatással gyümöszölték a népet, s a szabad
                        téren a tisztelgő küldöttségek egész kényelmesen összegyülekezhettek. Ha
                        eljön az a boldog korszak, mikor az épitkezés kifejlett művészete folytán a
                        tüzesetek a lehetetlenségek közé fognak tartozni: a vidéki
                        tüzoltóegyesületek még akkor is tovább virágoznak, mert nélkülözhetetlenek
                        s megbecsülhetetlenek minden vidéki ünnepnél.</p>
					<p>*</p>
					<p>A vasárnap estét a Vöröskereszt-egyesület veszprémi fiókja dominálta. T. i. a
                        szép sétatért ruhaszáritó kötéllel elrekesztették, de a ki ötven krajcárt
                        fizetett, az bebujhatott a kötél alatt - a vöröskereszt javára. Bent egypár
                        asztal és jóval kevesebb gyertya körül üldögéltek a jótékony polgárok, a kik
                        várták az estélyt és az ennivalót, melyet egy rögtönzött kocsma
                        szolgáltatott. A szabad ég alatt álló tüzhely világa barátságosan
                        odafénylett a sötétben ülő türelmesek számára. Odább, a még nagyobbik
                        sötétségben, a katonabanda állt, de gyéren adott jelt magáról, nehogy azt
                        higyjék, hogy ő cigány, a ki kotta nélkül játszik, azután meg azt hitte, ha
                        majd csöndesen meglapul, nem veszik észre a nagy sötétségben. A
                        kappelmajszter nem bolond játszani olyankor, mikor a legnagyobbik trombitát
                        nem tudja megkülömböztetni a nagy dobtól. Mikor már mindnyájan meguntuk a
                        várakozást, megunta az eső is, s csöndesen verni kezdte a patriarkális
                        estélyt. A programnak ez a pontja nyilván meglepetés volt, - de mi kereket
                        oldottunk előle. Menekültünk a Korona-vendéglőbe vacsorálni. De a
                        vöröskereszt utánunk menekült. Lefizettük az ántrét, muszáj volt résztvenni
                        az estélyben. Fájdalom, a Vöröskereszt szolgálatában oly bájos hölgyek
                        vannak, hogy lehetetlen nem vásárolni tőlük. De csak ismerőseiket
                        kinálgatták cukorral és bájos mosolylyal. Nagy cukorvásárlások történtek,
                        s aztán a fiatalság éjfél után két óráig táncolt. Denique, hiába buzditjuk
                        mi hölgyeinket, hogy a hazafias kulturmozgalmakban részt vegyenek, mig a
                        Vöröskereszt lefoglalva tartja minden szavukat, minden tekintetüket és
                        minden mosolyukat. Csak a Vöröskereszt javára beszélnek, néznek és
                        mosolyognak.</p>
					<p>*</p>
					<p>Az installáció a megyeház nagytermében a megyei tradiciók megelevenedése
                        volt, egy élőkép a multból, a nézőközönség adván hozzá a modern keretet. A
                        megyeház nagytermét csak aránylag (az épület többi szobáihoz képest) lehet
                        nagynak nevezni. Különben kicsi és szük; a hires zöld asztalokon kivül egy
                        nagy zöld kályha terpeszkedik benne, a hátsó szobákba vezető ajtó fölött
                        zászlók a falon, a megyei nemességé és a 48-as honvédzászló. Semmi kép a
                        falon. Ez alkalomra az egyik fal hosszában tribün vonult, melyen a
                        hölgyközönség foglalt helyet.</p>
					<p>A terem közepén végigvonuló hosszu asztal mellett a deputációk és a fővárosi
                        hirlapirók ültek. Ott volt a daliás tizenhattagtu fehérmegyei küldöttség,
                        mely ősi pompájával általános föltünést keltett, s méltó volt főispánjához,
                        Cziráky grófhoz, kivel férfias szépségben még egy főispán vetekedett: az
                        ifju Batthyány gróf. Hej, de sok jó, okos, értelmes magyar arc volt ott a
                        teremben; fővárosi szemeinknek jól esett megpihenni rajtuk, s aztán az egész
                        marciális tipikus alakokon. Önérzet, jó kedély, praktikus gondolkodásmód
                        sugárzott ez arcokról. Az aranyos diszruhákat erősen tarkázta lila, tiszta
                        fehér, tiszta fekete, fehér-fekete papi-talár s a torzonborz kétfelé
                        sodoritott bajuszokat a sok simára borotvált arc.</p>
					<p>A hátsó szárnyajtó kétfelé csapódik... Nini, mintha ott is egy pap jelennék
                        meg. Óh, dehogy, hisz prémes mente ül a vállain, kezében kucsmának sastolla
                        inog, nehéz, kettős aranylánc tartja össze szétnyiló mentéjét, mely alól
                        magyar atillának karneolgombjai piroslanak elő: ez Eszterházy Móric gróf, a
                        főispán. Fiatal, csupasz, nem magyar arc, értelmes szemek, magas, gondolkodó
                        homlok, a szemek és szájak szögletein lappang az a vonás, mely mutatja, hogy
                        mikor néz, mindjárt kritizál és megjegyzéseket is tesz. Herkulesi vállak és
                        mell. Mikor hozzá beszélnek, szemöldökeit összevonja, mikor ő beszél, a
                        redők kisimulnak, s arca fölhevül. Az esküt és programbeszédét sztentori
                        hangon mondta el, tüzzel, elevenséggel. Az esküforma Bach-korszakból
                        eredhet, mert a hazáról igen kevés szó van benne. Beszéde elejét és végét
                        mondotta, a közepét olvasta. Olyan hatást tett, hogy ugyszólván minden
                        harmadik szavát megéljenezték. Az uj főispán, a közpályán tett első
                        lépésénél, rohammal bevette a veszprémiek szivét.</p>
					<p>Most öt diszmagyaros ur lehajlik s a másik percben Esterházyt főispáni
                        székével együtt a levegőben látjuk. Majd ujra eltünt s aztán megint
                        fölemelték. És ez igy ment harmadszor is, a közönség viharos éljenzése közt.
                        Ez is ősrégi szokás s az emelgető urak a megye öt járásának szolgabirái.
                        Esterházy jóizűen elnevette magát az emelgetés alatt s a hölgyek is vele
                        nevettek. Bizonyosan azt gondolták, milyen sulylyal bir az uj főispán?</p>
					<p>*</p>
					<p>A gróf által adott ebéd természetesen szintén roppant érdeklődést keltett,
                        ugy a meghivottak, mint a meg nem hivottak köreiben. Az ebéd Palkovicsra, a
                        budapesti Nemzeti Kaszinó főszakácsára és vendéglősére volt bizva. Az
                        ételek mind Pesten készültek, s jégbe hütött vasedényekben hozattak
                        Veszprémbe. Itt melegitették föl azokat, a melyeket föl kellett. Egy-egy
                        teritékért Palkovics tizenöt forintot kapott, s a teritékek száma
                        ötszázhatvan volt. Hatvankét pesti pincés szolgált föl, a bort és pezsgőt a
                        gróf inasai kezelték. Ezerötszáz palack bor és ötszáz üveg pezsgő bontatott
                        föl. Kétezerötszáz császárzsömlyét hoztak Pestről. Ezek mind becses adatok
                        az utókor számára. Éppen a multkor olvastam egy történeti közlönyben egy
                        száznegyven év előtti főispáni installáción elfogyott ebéd részletes
                        statisztikai adatait. Akkor többet ettek, de nem oly finomat. Pezsgőről nem
                        tétetik emlités, de annál inkább szerepel a bor, még pedig nem is palack,
                        hanem akószám.</p>
					<p>A teremnek csak az volt a baja, hogy süket volt, elnyelt minden hangot. Sok
                        okos tósztot mondottak, de bizonyára még többet elhallgattak. Esterházy
                        fölköszöntőjét a királyra, mindenki értette, mert az volt az első. De ekkor
                        kibontották a pezsgő-szállitmányt, s a mi hangot egy-egy szónokból a terem
                        még meghagyott, azt az óriási zsivaj végkép elnyelte. Ötszázhatvan ember
                        egyszerre beszélt, nevetett, éljenzett, halljukozott, jobbfelől a katonák,
                        balfelől a cigányok a Rákóczyt huzták. A nyolc óriási asztal tetejének
                        mindegyikén állt egy-egy szónok s dikciózott, legalább ők utólag azt
                        állitották.</p>
					<p>Páratlan jókedv uralkodott... És e banketten tünt föl legjobban Kovács
                        Zsigmond veszprémi püspök távolléte. A püspök sürgős betegsége miatt az
                        installáció előtt két nappal elutazott fürdőre. A katolikus klérus jelenlevő
                        kiváló tagjai pótolták a püspököt. Az is föltünt, hogy Veszprémmegye milyen
                        elegáns követeket küld az országgyülésre; Bezerédj Viktor (a legujabb)
                        méltán sorakozik e tekintetben Láng Lajos és Fenyvessy Ferenc mellé. Még
                        csak a fiatal Purgly Sándort kellene felküldeni, hogy a hölgyek
                        Veszprémmegyének nyujtsák teljesen a pálmát. Hogy a zaj makacs voltáról
                        kellő fogalmat nyujtsak, csak azt mondom, hogy még Fenyvessy Ferencet se
                        hallgatták volna meg (ha beszélt volna), a mint hogy Láng Lajost se
                        hallgatták meg. (Az igaz, hogy a püspökre mondott felköszöntőt.)</p>
					<p>De régen történt ez! Különös igy visszatérni rá! Kovács meghalt, helyette
                        Hornig báró a püspök. Eszterházy Móric gróf, nem hagyva nyomokat
                        Veszprémvármegye történetében, ott hagyta a főispánságot, helyét Fenyvessy
                        foglalta el. Bezerédj Viktor miniszteri tanácsos, Láng Lajos miniszter,
                        Purgly is követ lett, de őt cserben hagyta a szerencséje, - kibukott.</p>
				</div>
				<div type="chapter">
					<head>MIKOR A NÉP MULAT.</head>
					<p>Az ökörsütés mindenkinek nagy örömet szokott szerezni (kivéve tán az illető
                        ökröt, a kit megsütnek). De ha már valaki ökörnek született, s ugyis
                        lebunkózás a vége, nem szebb-e éljen-riadalom közt sülni, s ujjongó néptömeg
                        ezreinek gyomrába temetkezve bevégezni a földi rendeltetést? Az ökrök
                        mélabús bőgéssel bizonyára azt felelik, hogy legszebb sik mező fekete puha
                        földjében óvatos léptekkel végighuzni az ekét, nagyokat enni ropogó
                        szénából, s még nagyobbakat kérődzni hüvös istállóban. De hát nem minden
                        ökörnek adatott meg ez az idilli élet, s igen sokan sülve és főlve tesznek
                        jelentékenyebb szolgálatot az éhező emberiségnek.</p>
					<p>Az ökörsütés hagyományos pontja a népünnepek programjának. S igy hát a
                        veszprémi népünnepről se hiányozhatott. A veszprémi nagypiacon épitettek az
                        ökörnek egy kis szobát négy (három láb magas) falból, tető nélkül, s ott
                        vasnyárson megsütötték. A főispán a beigtatás örömére uradalmainak
                        legkövérebb ökrét bocsátotta a nép rendelkezésére. Délben kezdették a
                        sütést, s ugy hat óra felé már szép angolos volt. A nép egész nap nagy
                        tömegekben állta körül a sülő ökröt, kenyeret tartva kezében. Azt hitte,
                        hogy a mint porhanyós lesz, rögtön nekiállhat s fogaival leeszi a nyársról.
                        Egy devecseri pógár meg is próbálta, de elégette a száját. Ki is jelentette,
                        hogy többet ökröt nem eszik, ha kétszer akkorára sütik is. Csufolták is,
                        hogy most már nemcsak az ökör, de ő is meg van sülve.</p>
					<p>Mi abban a percben kezdtünk a tömegen keresztül az ökör felé nyomulni, mikor
                        a mészáros-legények zsiros husdarabokat vagdaltak le az ökörről, s a nép
                        közé röpitették. Micsoda dulakodás keletkezett erre. A ki először
                        hozzákapott, az rögtön el is eresztette, mert meleg volt; megkapta a másik,
                        az meg földobta a levegőbe, hogy majd a kalapjával kapja el, annak nem lesz
                        meleg. Eközben a legelsőnek eszébe jutott, hogy tán nem is forró, csak
                        zsiros, s a husdarabot elfogta a kalap elől. De a kalapos atyafi oldalba
                        lökte az aspiránst, s a hus a földre esett. Öten lebuktak érte, s a tömeg
                        kacagása közt dulakodtak a koncon, melyet végtre is egy okos komondor kapott
                        el, s vonitva hurcolt tova. (Valószinüleg ennek is forró volt, de azt
                        gondolta magában, hogy “azért nem eresztem el, elég ha vonitok”.)</p>
					<p>A zsirtól csöpögő husdarabok egyre sürübben hullottak, a mészároslegények
                        hatalmasan működtek. Puffogva csapódtak egy-egy paraszthoz s a puffogás
                        mindig egy-egy mándli, dolmány, szűr, vagy ing tönkrezsirosodását
                        jelentette. Az asszonyok serpenyőkért és kosarakért futottak s azokat
                        tartották a hus-zápor elé. Igy voltak azután olyan husdarabok is, melyek
                        por- és szemétgarnirung nélkül kerültek valamely szerencsés halandó
                        birtokába. Különben a téglafalon álló mészároslegények minden darabot
                        ugyancsak körülteremtéztettek (káromkodván). A káromkodások azokat az
                        atyafiakat illették, a kik a husosztók lábait ostromolták egy-egy jó
                        falatért.</p>
					<p>- Pista bácsi elmenjen innen, ne tapogassa a lábamat.</p>
					<p>- Azt hittem, hogy az is ökör.</p>
					<p>- Nohát, hogy külömbséget tudjon tenni köztünk, fogja.</p>
					<p>Ezzel egy szalonnadarab röpült Pista bácsi nyaka közé s lecsuszott az ingébe.
                        - Pista bácsi orditott.</p>
					<p>- Hát fújja kend! - szólalt meg a komája.</p>
					<p>- Fújhatnám, ha a hasamon volna a szám. Vegye ki komám hamarosan, mert
                        körösztül ég a bőrömön.</p>
					<p>- Igy, puszta kézzel?</p>
					<p>- Hát húzzon keztyüt, az árgyélusát!</p>
					<p>- Ne kajabáljon, Pista bácsi! szólalt meg a mészároslegény, az ökörnek jobban
                        fájt, még se bőgött.</p>
					<p>Eközben Pista bácsi megszabadult a szalonnától, s szeszeregve elment borral
                        kúrálni az égés sebeit, de - belülről.</p>
					<p>- Tessék friss Esterházy-rostélyos! - szólalt meg a mészároslegény, mikor
                        minket meglátott.</p>
					<p>Fenyvessy Feri megragadott egy lenyujtott darabot, s mindnyájunknak őszinte
                        borzalmára beleharapott. Nem tudtam, hogy ennyire szereti a marhahust.</p>
					<p>- Ne egye meg nagyságos ur! - szólt egy öreg paraszt, - adja inkább
                        nekem.</p>
					<p>- Hisz’ magának már egyetlen foga sincs, mit csinál vele?</p>
					<p>- Van a Bundásnak. (T. i. foga.)</p>
					<p>- Kinek?</p>
					<p>- A kutyámnak. Annak szántam.</p>
					<p>- Azt ne tegye öreg, megártana szegénynek.</p>
					<p>Ezzel a hust messze eldobta, s az egy veszprémi tüzoltó csákóján pihent
                        meg.</p>
					<p>- Hust a devecseri bandériumnak! - szólalt föl hetykén egy pityókos
                        diszlegényke.</p>
					<p>- Hát a lovad hun van?</p>
					<p>- Az köszöni, jóllakott már zabbal.</p>
					<p>- Hát egyél te is zabot öcsém.</p>
					<p>- Öcséd az enyigi ménkü; tiz kila hus dukál a devecseri bandériumnak, mink is
                        a főispánra szavaztunk.</p>
					<p>- Nem kapsz, még ha térden állva lovagolsz is ide három lovon egyszerre.
                        Eredj kapkodni.</p>
					<p>- Majd kapkodsz te is mindjárt! szólt a legény mérgesen s ezzel fölragadván a
                        mészároslegénynek a falra állitott, levetett rongyos cipőit, a tömeg közé
                        hajitotta.</p>
					<p>A tömeg persze e körül is dulakodni kezdett. Nagy örömmel tapasztalták, hogy
                        nem meleg, de többen nagy fájdalommal is, hogy - cipő. Azért a többi közt
                        bizonyosan ez is elcsuszott. Ha csak puhasága (a hushoz képest) el nem
                        árulta.</p>
					<p>A piac sarkán zöld hordók voltak csapra ütve, ilyen föliratokkal: “Árpád
                        vére”, “Hó megállj, itt igyál!” “Kedves sógor, itt a jó bor.” “Ha
                        megkóstoltad a hust, itt vár rád a jó ó must,”</p>
					<p>A hordók nagy vonzerővel birtak s tartalmuk gyorsan ürült. Bögrékkel,
                        poharakkal állt körül a nép s itta a hordó levét. Elvinni nem volt szabad,
                        ott rögtön, helyben meg kellett inni a kapott porciót, ha valaki berugott,
                        azt ellöködték onnan. Egyet elpáholtak, mert berugva jött az egyik
                        hordóhoz.</p>
					<p>Igaz is! micsoda bizalmatlanság ez az ingyen bor iránt, mintha ettől nem
                        tudott volna berugni? Csak azután tünt ki, hogy a boldogtalan a - másik
                        hordónál rugott be. De a tévedés áldozata akkor már a pocsolyába volt
                        gázolva s ott csókolgatott egy barátságos komondort, azt állitván, hogy az
                        az ő hűtlen kedvese. A nyilvánosan kompromittált komondor ott is hagyta
                        csakhamar a boldogtalan szerelmest és - boldog részeget.</p>
					<p>Nyilván nehogy a nép azt gondolja, hogy a bor mérgezett, maga a főispán
                        Esterházy gróf (a ki körutat tett) szintén megkóstolta. A nép éljenzett, s
                        vállaira emelve körülhordozá főispánját. Fölemelték Véghelyi alispánt, a
                        veszprémi polgármestert, Kinszky Jenő grófot, Lévay piarista gimnáziumi
                        igazgatót... Egyszerre csak a fővárosi sajtót éltették a körülállók. A nép
                        egy ideig fülelt, azután ő is éltette a fővárosi “sajt”-ot. Bizonyosan
                        sajtliferánsoknak nézett bennünket. Mert a sajtót ő - prés név alatt
                        ismeri.</p>
					<p>A katonabanda Rákóczit fújt, a főispán egy félkalap ezüsthatost szóratott ki,
                        az ökörből csak a szarvak, a borból csak a hordók maradtak meg, s ezzel a
                        veszprémi népünnep véget ért.</p>
				</div>
				<div type="chapter">
					<head>A KECSKEMÉTI PUSZTÁKON.</head>
					<p>Önök, tisztelt, uraim, igen előnyösen ismerik a pusztát Petőfi
                        költeményeiből. Gyönyörködnek a költőkirály szinpompás, lángoló leirásában
                        s aztán nyáron - elmennek Svájcba, Tirolba, vagy a Tátrába, nagy
                        gyalogutazásokat tesznek s a magyar puszta örökké ismeretlen föld marad önök
                        előtt.</p>
					<p>Nem mondom én, hogy nyaralás céljából foglalkozzanak a pusztával. A puszta
                        nem arra való. De nézzék meg vagy egyszer azt a világot, érdeklődjenek az
                        iránt a sajátságos élet iránt, mely e magyar sikságokon folyik, hol az ezer
                        év előtti nomád magyarok kóbor élete majdnem változatlanul megmaradt.
                        Muzeumokban nem találunk semmit a honfoglalás emlékeiből, de találunk többet
                        és érdekesebbet: eleven életet a pusztai pásztoremberek közt, az ezer év
                        előtti élethez hasonlót.</p>
					<p>Nem vagyok történetiró, régiségtudós se vagyok; állitásaim nem a tudáson,
                        hanem a helyes érzésen és a sejtelmeken alapulnak; de nem hiszem, hogy ezek
                        félrevezetnének.</p>
					<p>Mi magyarok keverék faj vagyunk. Jóformán Európa minden népének a véréből van
                        bennünk néhány csöpp. (Még a spanyol grandokéból is!) Ez a keveredés igen
                        nagy hasznunkra volt, sokat köszönhetünk neki. De annál érdekesebbek és
                        figyelemreméltóbbak a tisztán megmaradt magyar tipusok.</p>
					<p>És ezek csak a pusztai pásztoremberek közt találhatók föl.</p>
					<p>Ha mi a földet turjuk régiségekért, csak római táborok és városok romjait
                        adja nekünk. Inditsunk tehát régészeti kutatást az emberek közt.</p>
					<p>Azért, kedves olvasó, akár Vöslauban, akár Osztendében, akár Balatonfüreden
                        nyaralsz, én ezennel megfogom a kezedet és elvezetlek magammal. Nem messze
                        megyünk, csak Kecskemétre, a mi két óra gyorsvonaton és onnan ki a
                        pusztákba, a mi három óra kocsin.</p>
					<p>Itt kezdődik az Ős-Magyarország. Azzal a különbséggel, hogy ide Zichy Jenő
                        gróf nem szervezett expediciót. Remélhetőleg nem is fog.</p>
					<milestone n="1" unit="startSubChapter"/>
					<p rend="head">I.</p>
					<p>A mi expediciónk szombaton ment le a fővárosból: négy iró, két festő.
                            Vezérünk volt Kada Elek, a kinél jobban senki se ismeri a Kecskemét
                            vidéki pusztai életet.</p>
					<p>A jóvérü városi lovak ott toporzékoltak az állomás előtt, hogy minket
                            könnyü kocsikon, a városon át, a monostori pusztára röpitsenek.</p>
					<p>Pár perc alatt tul voltunk a nyári nap által izzóvá fütött városon,
                            melynek közepéből egy hatalmas gótizlésü városháza bontakozik ki. Rövid
                            idő mulva teljesen készen lesz s akkor a templomokat becsukhatják. Mert
                            a civisek imádkozni fognak bele járni.</p>
					<p>Még a nagy épitészeti mű körvonalain merengtünk, mikor hirtelen a
                            disznóhizlaló telepen termettünk. Itt a stilusra nem sokat adnak, csak a
                            disznó legyen kövér. S e fabódék közül évenkint negyvenezer darab
                            hizott sertést szállitanak szerteszét. Igy már könnyü ilyen monumentális
                            városházát épiteni.</p>
					<p>Mint a dél-afrikai aranyásók rögtönzött városa, olyan ez a sertéshizlaló
                            telep. Csakhogy itt nem kalandorok lázas munkája folyik, hanem bölcs
                            polgárok meggondolt tervüket hajtják végre pompásan; mert a disznó is
                            hizik, meg a polgár is.</p>
					<p>A mint ezen tul voltunk, kiértünk a tanyavilágba, s itt már elkezdett
                            fujdogálni a sikság üde szele.</p>
					<p>A nap beragyogta a vidéket s mindenfelől mosolygó tanyák fehérlettek
                            felénk. Takaritották be az életet. Nagy asztagokban állt az áldás. A
                            merre csak néztünk, munkás kezek szorgoskodtak, s a széleskarimáju
                            fekete kalapok alól barna, napégette arcu parasztok nézték az expedició
                            négy kocsiját.</p>
					<p>Közbe-közbe egy facsoport alatt kulacspauzát tartottunk, sub titulo, hogy
                            a lovak kifujják magukat.</p>
					<p>Egy-egy tanyából barna-piros gyerek-csoport rohant az ut mellé, az
                            elvonulást nézni. Jól van magyarok! Kire marad a kis ködmen, a tanya és
                            az ország, ha kevés a gyerek. A kecskeméti paraszt jobban szereti a
                            gyerekét, mint a lovát meg a barmát. Pedig ez nagy szó.</p>
					<p>Néha a fák közül egy lompos kuvasz ugrott utánunk - szájkosárral. Mit
                            énekelt Petőfi?</p>
					<p>Puszta, puszta, te vagy a szabadság képe.</p>
					<p>Akkor a kutyákon még bizonyosan nem volt szájkosár.</p>
					<p>Némely kutya koloncot viselt a nyakán, hogy ne tudjon futni. Ez is
                            rendelet. Olyik kuvasz azonban tuljárt a magisztrátus eszén, mert a
                            koloncot okosan a szájába vette, s ugy rohant utánunk, hogy egy kicsit
                            kiugassa magát. A szabályrendeletet tehát kiegészitendőnek tartom
                            igy:</p>
					<p>Minden koloncos kutyára szájkosár teendő, nehogy az ebek által a kolonc a
                            szájba vevődjék.</p>
					<p>Egyszerre csak bekanyarodunk egy utra, honnan egy csomó tanyát látni,
                            minden fa nélkül álló házakat és házcsoportokat.</p>
					<p>Most tünt csak föl nekem, az ellentét folytán, hogy az eddigi tanyák
                            milyen kedvesek, vonzók voltak, mert valamennyi gazdag facsoport közt
                            állt.</p>
					<p>- Miféle tanyák ezek? - kérdem Kadát.</p>
					<p>- Ezek már nem kecskemétieké, hanem kunsági embereké. A kun ember nem
                            szereti a fát. Azt tartja róla: a fa árnyékot vet és madarat nevel. Az
                            árnyék rontja a gabonát, a madár pusztítja a gyümölcsöt. Ha a kun ember
                            tanyát vesz, első dolga a fákat kiirtani.</p>
					<p>Pedig oly sivárak, szomoruak ezek a fátlan tanyák.</p>
					<p>Két órai kocsikázás után hagytuk el az utolsó tanyát és kiértünk az igazi
                            pusztára.</p>
					<p>A nyugvó nap az ég peremén állott és sárga fény helyett narancsszinüt
                            hintett alá. Se közel, se távol ház nem látszik, csak dombos legelő,
                            itt-ott egy-egy kis sötét erdővel. Irtóztatóan száraz minden. A senyvedt
                            füvet néha egy kiszáradt szikes tónak a feneke szakitja meg. Nincs ember
                            a messze szemhatáron, nincs madár a levegőben, még bogárzümmögés sem
                            hallik. Benne vagyunk Kecskemét város tizenhatezer hold területü
                            pusztaságában.</p>
					<p>A mint a puszta csöndje által megkapva, hallgatagon vágtatunk előre, az
                            árnyékok egyre hosszabbak, a levegő egyre sötétebb lesz. A pirosas ég
                            átmegy sötét lilaszinbe, megjelenik a hold szürke pofája s az esti
                            csillag fényes szeme. A nap lebukott, semmi sem látszik belőle, de a
                            nyugati égen még azért ő dominál, egy nagy világos félköralakban, mely
                            egyre szükebbre szorul.</p>
					<p>A kocsisunk, egy vén, tipikus alak, nagy harcsabajuszszal, a távolba
                            mutat:</p>
					<p>- Ott a Zuborgány Sándor cserénye.</p>
					<p>Ez volt utazásunk célja: a Zuborgány Sándor cserénye.</p>
					<p>Pár pillanat mulva ott voltunk. Ezerhatszáz darab marha közt hajtottunk
                            el, s mikor kiértünk e tömegből, ott állt egy erőteljes, szélesvállu,
                            feketeképü magyar, hosszu hajjal, bő ingbe-gatyába, ujjatlan lajbliba,
                            melyen majdnem ökölnagyságu pitykegombok lógtak. Mezitláb volt, kalapját
                            a kezében tartotta.</p>
					<p>- Nem hittem, hogy az urak olyan szerencsések lesznek a cserényemet
                            meglátogatni.</p>
					<p>Ezzel fogadott bennünket. Ez volt Zuborgány, a cserény ura és
                            pátriárkája, különben számadó-gulyás Kecskemét város szolgálatában,
                            vagyis a városi gazdák marháinak egyik főfelügyelője.</p>
					<p>Kezet fogtunk az értelmes képü, emberséges emberrel, s aztán szétnéztünk:
                            mi hát az a cserény?</p>
					<p>A legkezdetlegesebb valami a világon, egy nomád nép ideiglenes
                            tanyahelye.</p>
					<p>A cserény öt négyszögölnyi terület, mely vesszőből font keritéssel van
                            körülrakva. Ha odább mennek, ezt a keritést is fölszedik és kocsin
                            tovább viszik. A cserény egyik oldalát egy alacsony deszkakerités
                            folytatja, mely tulajdonképp csak arra való, hogy a számadó lovainak a
                            jászolát tartsa. Négy lóra szokott itt hely lenni. E deszkafal mellé,
                            derékszögalakban, oda van téve a taliga, az egyetlen födött és zárható
                            hely: ebben tartják ez egyheti elemózsiát. A taliga mellett ott áll még
                            egy-két könnyü kocsi: ez is a számadóé. A taliga a kocsikkal az egyik
                            oldala, a cserény fala a másik oldala ennek a primitiv lóistállónak.</p>
					<p>E képnek, melyet nem a velünk volt Vágó Pál rajzolt, magyarázata ez: a =
                            a cserény, közepén a tüz és bogrács; b - a lőállás; c = a taliga; d = az
                            ágas cimer. A vonással jelzett sarok Zuborgány cókmókja. A cserény
                            ajtaja mellett a pad látható.</p>
					<p>Márciusban, mikor a pusztákon nagy hófoltok vannak még s ugyancsak
                            hidegen fujdogál a tavaszi szél, Zuborgány gazda, a ki a telet a
                            városban töltötte (hol a pásztoroknak külön városrészük van),
                            összeállitja a cserényt. Ő maga, az öregbujtár és négy kisbujtár. Azzal
                            átveszi a gazdáktól a marhákat, rovás szerint, melynek fele a
                            számadónál, fele a gazdánál marad és nekivág a pusztának. Ugyanekkor
                            négy-öt különböző irányban a városból más-más számadók indulnak el
                            marháikkal a legelőkre.</p>
					<p>A pusztákra érve, felütik a cserényt, mindig ugy, hogy a kapuja, dél felé
                            nézzen. És mikor a cserény készen van, mindig a déli oldalon leütik a
                            földbe az ágast: egy lehántott kérgü, magas fát. Ez a szokás Ázsia nomád
                            törzseinél ma is megvan és megvolt a régi magyaroknál is.</p>
					<p>Kérdeztem Zuborgány gazdát, hogy mi ez?</p>
					<p>- A cimerem, - felelt ő.</p>
					<p>- De mire szolgál?</p>
					<p>- Arra, hogy legyen.</p>
					<p>- Hát miért állitja ide a cserény elé?</p>
					<p>- Mert az apám is oda állitotta, meg a nagyapám is.</p>
					<p>E pillanatban az ágas arra szolgált, hogy egy féltinó volt fölakasztva
                            rá. A másik fele a cserény közepén, egy óriás bográcsban, pörköltté
                            apritva rotyogott a tüz fölött.</p>
					<p>Negyvennyolc óra alatt még a kisbujtárok is viszik annyira, hogy minden
                            marháról tudják, hogy melyik gazdáé. A laikusra nézve minden marhának
                            egyforma pofája van, de a gulyás épp ugy meg tudja különböztetni őket,
                            mint az emberi arcokat.</p>
					<p>Mikor a marhák egy-két hét alatt ezen a részen lelegeltek mindent, a
                            gulyások fölszedik a sátorfájukat és mennek odább. Az uj tanyát is kut
                            mellett ütik föl.</p>
					<p>A számadó szombat este befogja pehelykönnyü kocsijába két pompás pusztai
                            lovát és beszáguld Kecskemét városába. Másnap délre kihozza az egész
                            hétre való eleséget, kenyeret, szalonnát, lebbencset, kását. Tejet adnak
                            a számadó tehenei, hust a számadó tinói.</p>
					<p>Maga a számadó a szakács. Bort nem ád a kosztosoknak. A bujtárok fizetése
                            nagyon csekély. Egypár forint, egy pár csizma, suba, ruha, koszt. De
                            ezek a nomádvérü legények bármi csekélységért szivesebben mennek ki a
                            pusztára, semhogy bent maradjanak a tanyákon, földet mívelni.</p>
					<p>Pedig nehéz sor ez a foglalkozás, keserves élet, sok munka.</p>
					<p>Önök talán azt hiszik, hogy a gulyás egész nap hever a füvön és nézi a
                            legelő jószágot.</p>
					<p>Ezt is megteszi, de ritkán. Maga az itatás óriási munka. Ötször itatnak
                            egy nap, minden itatásnál a négy kisbujtár ezer-ezerötszáz vödör, tehát
                            egy nap körülbelül hat-hétezer vödör vizet huz föl a kutból.</p>
					<p>Kora tavasztól majdnem decemberig kint laknak a pusztán, tehát
                            nyolc-kilenc hónapig nincsenek födél alatt. A tavaszi, őszi hideg
                            záporok, havas eső, fagyos szél, nyári zivatarok érik szabadon. Összes
                            menedékük az, hogy a cserény különböző oldalaira feküsznek, a szerint,
                            hogy honnan fuj a szél és merre ver az eső.</p>
					<p>A cserény ajtaja mellett, kivül, van egy pad: ez a számadó éjjeli
                            tanyája. Mert a csetrényben, a keritésen belül, nem hál senki. Ott csak
                            főznek. Az egyik sarok fölé van huzva egy kis födél. Ott tartja a
                            számadó a féltettebb jószágait: a rovásos zacskót (ezek a nagyfontosságu
                            számadások) a jelekkel telerótt pálcikákkal. (Mert a számadó nem tud
                            irni s olyan hunszittya irásjeleket használ.) Azután ott van a szalonnás
                            iszák (borjubőrből), mely hüsen tartja a szalonnát, a kulacs, mely
                            hüvösen tartja a vizet, a tükör, a számadó ruhája s több efféle.</p>
					<p>Aztán: a cserényből az asszonynép ki van tiltva. Kivétel a piros pünkösd
                            ünnepe.</p>
					<p>Pünkösd ünnepén asszony, leány, gyerek, a pásztorok minden familiája
                            kimegy a pusztára, a cserény közelében tanyát üt, sátrak alatt, cigány
                            mellett elmulat egy hétig. Akkor az asszonyok bevonulnak a városba s a
                            következő pünkösdig képpel se fordulnak a cserény felé.</p>
					<p>... A szegény bujtárgyerek, ha a számadó éberségét ki tudja játszani,
                            éjszakánkint elvágtat a szeretőjéhez, a ki mindenesetre a legközelebbi
                            tanyán lakik.</p>
					<p>Istenem, talán ezek a dolgok nem is érdekesek. Forduljunk a vendégek
                            felé. Egymásután érkeznek más cserények számadói és öregbujtárjai.
                            Jönnek Sikár, Sáfár, Kelemen Jakab gulyás-számadók és Nyerges
                            csikósszámadó, mint a mai pusztai szoáré meghivott vendégei. Gyönyörü
                            tagbaszakadt, ősmagyar alakok. Illedelmesen kezet fognak és várják a
                            megszólitást. Közben teljesen besötétedett, a tele hold följött, a
                            csillagok fényesen ragyognak. A gulya magától letelepedett a cserény
                            körül, oly szorosan, hogy nem lehetne semerre se elszökni. Ezerhatszáz
                            marha szuszogását s a kérődzés csöndes ropogását halljuk. A jószág, bár
                            fekszik, de nem alszik s némán bámul a cserény felé. A bujtárok csapra
                            ütnek egy hordó bort, Zuborgányné és két kislánya (kiknek
                            megengedtetett, hogy e rendkivüli alkalomra kijöjjenek a városból) a
                            poharakat törölgetik, Zuborgány pedig bemegy a cserénybe, megkeverni a
                            vacsorát. A megkeverés abból áll, hogy az óriás üstöt leveszi a tüzről s
                            olyanokat lódit rajta, hogy az egész pörkölt önmaga körül megfordul.
                            Kanállal a világért hozzá nem nyulna. Ezt csak a hortobágyi kollégák
                            teszik s ettől - a kecskeméti pásztorok állitása szerint - megtörik a
                            hus.</p>
					<p>- Uraim, - kiált Zuborgány, - tálalunk, tessék helyet foglalni.</p>
					<p>Tizenkét, hosszu szőrével kifelé forditott subát köralakban leraknak a
                            földre, ezeken helyet foglalunk, a kör közepébe leteszik a bográcsot,
                            mindenki szel egy darab kenyeret, előveszi bicskáját, s azzal bökdösi ki
                            a hust. Mikor mi jól laktunk, akkor átengedtük helyünket a Zuborgány
                            gulyás-vendégeinek és bojtárjainak, aztán jöttek a kocsisaink és a
                            klarinétos. Mert egy szál cigány is volt velünk. Szépen egy bográcsból
                            megvacsoráltunk és egy hordóból oltottuk a szomjuságunkat.</p>
					<p>Azt hihetné az ember, hogy ezalatt a roppant gulyára nem vigyázott senki.
                            Dehogy nem! Az inspekciós bujtár (a kit lakosnak hivnak) hosszu botjával
                            folytonosan körül-körül járt, s a kutyák is a gulya külső részén
                            ügyeltek. A gulya közepén pedig sivított a klarinét, s megkezdődött a
                            dalolás, mely messze elhangzott a pusztában.</p>
					<p>Zuborgány két fiatal gyereket vezetett elő.</p>
					<p>- Ezek a fiaim. Kisbujtár mind a kettő. Tehetség van bennük, de még
                            gyöngék. A harmadik fiam Bécsben huszár.</p>
					<p>Igy mutatta be a gyerekeit. Eltréfáltunk vele.</p>
					<p>- Hát aztán mit csinál, ha ellopják egy tinóját? - kérdeztük.</p>
					<p>- Lopunk helyette másikat.</p>
					<p>- Hátha nem kerit helyette másikat?</p>
					<p>- Megfizetem a gazdának. Az az igazságtalanság. Én csak ötven krajcárt
                            kapok egy marháért egész esztendőre, aztán van ám itt száz-százharminc
                            forintos barom, mely ha elvész, nekem az egész árát meg kell
                            fizetni.</p>
					<p>- Okos ember maga, Zuborgány bácsi, nem esik meg magán ez.</p>
					<p>- Okos ember, okos ember... csakhogy ha az ember öregszik, az esze nem
                            nől ám, csak a huncutsága.</p>
					<p>Oly ügyes, talpraesett feleleteket adott az öreg, hogy elbámultunk
                            rajta.</p>
					<p>A dalolást Kelemen Jakab, a szomszédos cserény számadója kezdte, a
                            többiek kontráztak. Eleinte igen istenes nótákat hallottunk, melyekben
                            esőért könyörögtek, hogy a szegény baromnak legyen mit enni. Mikor
                            belemelegedtek, kezdődtek a betyár-nóták, melyekben a főszerepet a
                            zombori tekintetes királyi törvényszék játszotta. Ugy látszik, régente
                            az atyafiaknak sok bajuk lehetett a zombori törvényszékkel.</p>
					<p>Oly kedves, oly megható volt ezeknek a pusztai embereknek egyhangu,
                            egyszerü, cikornyátlan nótázása... A fiatal bujtárok már vadabban
                            csinálták. A borital kicsit a fejükbe is szállt. Ingujjukat a vállukra
                            tüzték, gatyájukat a csipőjükhöz gyürték s a klarinét éles visítása
                            mellett, hatalmas kurjongatások közt, dalolni, táncolni kezdtek. Két
                            bujtár össze is tüzött. Egy pillanat és szilaj birokra keltek... de
                            ekkor ott termett köztük Zuborgány, két hatalmas tenyerét a vállukra
                            tette és lassu hangon igy szólt:</p>
					<p>- Csend! Odébb!</p>
					<p>Vége volt a verekedésnek. A számadógulyás olyan ur a cserényben, mint a
                            kapitány a hajóján. Óriási tekintély: törzsfőnök, pátriárka. Jaj annak,
                            a ki nem fogad szót.</p>
					<p>... El is felejtettem megmondani, hogy a vacsora miből állt még. Elibénk
                            tettek egy sajtár tarhót (édes turó), melyet pléhkanalak segitségével
                            fogyasztottunk el; a kecskeméti urak aztán pogácsával és fekete kávéval
                            láttak el.</p>
					<p>Ugy éjfél felé Zuborgány gazda fölnéz a holdra s odaszól a
                            bujtároknak:</p>
					<p>- Indulhattok.</p>
					<p>A leglármásabb két legény azonnal kilép a mulató csoportból s elindul a
                            legelésző lovakat elfogni. Két lovat megcsiptek, a cserény elé vezették,
                            nyereg gyanánt rájuk vetették a bundát s fölugrottak. Mikor már a lovon
                            ültek (és itt sokkal kevésbbé ingadoztak, mint a szárazföldön),
                            kibontották a hosszu karikást és szilaj száguldással belevágtak a
                            heverésző gulyába. Rendkivül érdekes volt e másfélezer marhának a
                            fölkavarása. Iszonyu bőgéssel ugrottak talpra, összeütődtek, tülekedtek
                            egymással, bömböltek, szökéltek, s köztük mint a szélvész száguldott
                            lobogó ingbe-gatyába a két legény, kiabálva: Hajrá, hajrá és durrogtatva
                            a karikást.</p>
					<p>Tiz perc mulva eltünt előlünk a gulya, melyet igy hajtottak az éjféli
                            legelésre.</p>
					<p>... Mikor mi elhagytuk a cserényt, már a hold letünt és koromsötét volt a
                            csillagos éjszaka. Két számadógulyás lóháton a kocsisor előtt foglalt
                            helyet s nagy dalolás közt torony iránt megindult a bugaci pusztára,
                            előttünk, hogy az utat mutassa. Sohse felejtem el ezt a vágtatást az
                            alaktalan sivatagon keresztül. Daloló vezetőink néha hátra kiáltottak:
                            “Lassan! árok, jobbra bucka, balra bucka, gödör, part!” Ez mind a
                            kocsisainknak szólt, a kik az utasitás szerint igazitották a kocsi
                            járását. Ezek a bagolyszemü emberek, azt hiszem, még a cirpelő tücsköt
                            is meglátták a vak sötétségben.</p>
					<p>- Megállj! - kiáltott a vezető, - ez a Takács kopolyája.</p>
					<p>Megálltunk és láttuk, hogy az egyik gulyás leugrik a lóról, lehajlik a
                            földre, aztán fölugrik a lóra és tovább nyargal előttünk. Kada pedig
                            magyarázta:</p>
					<p>- Kopolya anyit tesz, mint a pásztorok által a vizes laposokban hirtelen
                            ásott kis kut. Takács egy gulyás volt, a kit ezen a helyen agyonütöttek,
                            itt el is temettek, a fejéhez galagonya-bokrot ültettek. A
                            galagonya-bokor alatt levő gödörben gyakran meggyülemlik a viz, azért a
                            helyet elnevezték Takács kopolyájának. A számadó pedig azért szállt le a
                            lóról, hogy egy galyat szakitson le a galagonyáról, régi pajtása
                            fejfájáról.</p>
					<p>Visszanéztem, de a magános pusztai sirt már nem láttam. Vezetőink már nem
                            daloltak... mintha imádkoztak volna a szegény üdvösségéért.</p>
					<milestone n="1" unit="endSubChapter"/>
				</div>
				<div type="chapter">
					<head>VELENCÉTŐL - VELENCÉIG.</head>
					<p>Van nekünk egy hallgatag barátunk, a kiért örök kár, hogy fecsegőnek nem
                        született. Mert igen okos ember, középiskolai tanár, a Petőfi-társaság
                        tagja, éles boncoló képességü és finom izlésü könyvkritikus és esztétikus.
                        De társaságban néma. Krisztus után az 1882-ik évben a Kammonban csak
                        egyetlen szót szólt, azt, hogy csámpás, ezt is egy ballerinára mondta, a
                        kinek véletlenül - egészen korrekt lábai vannak.</p>
					<p>Ilyen egy barátunk van “nekünk”. E “nekünk” alatt egy nagyobbára
                        zsurnalisztákból álló kompánia értendő, mely az esti s éjjeli órákban a
                        Kammonban szokott tanyázni.</p>
					<p>E társaságban szokott hallgatni, s egy feltünő vastagságu csibukot szopogatni
                        a mi barátunk.</p>
					<p>Ezelőtt két nappal izgatottan jön a kávéházba, csibukra gyujt, s beszélni
                        kezd. Közbámulat. Ő beszélt, - én pedig irok.</p>
					<p>Derék barátunk (nevezzük őt Ferencnek) vagy két hete a lagunák városába,
                        Velencébe utazott, váltván Budán egy kellő számu szelvényekkel ellátott
                        körutazási jegyet.</p>
					<p>Hogy jól mulatott, az természetes, hogy minden pénzét elköltötte, az is
                        természetes; ez utóbbit egy régi hagyományhoz való ragaszkodás is
                        elősegitette. Ez a hagyomány akképp szól, hogyha valaki (magyar) Velencéből
                        jön haza s Budára ér, nem szabad többnek lennie a zsebében egyetlen
                        osztrák-magyar értékü forintnál. Ebből negyven krajcár az omnibusz, egészen
                        a Magyar Királyig, innen haza egy hordár harminc krajcár. Marad még előre
                        nem látott eseményekre (pl. ha az ember betör valami ablakot) harminc
                        krajcár.</p>
					<p>Ferenc barátunk tehát vigan érkezett hazafelé utaztában Székesfehérvárra. Itt
                        még bekebelezett egy pár tormásvirslit, egy pohár sört, s szivarra gyujtva
                        (zsebében az utolsó mohikánnal), vidáman robogott ős Buda felé.</p>
					<p>Egyszerre csak fölszakitják az ajtót. A vonat uj konduktora bedugja a fejét.
                        “Kérem a jegyeket!” Mindenki odanyujtja, Ferenc ur is előszedi a
                        könyvecskét, melyben az utolsó kupon lézengett.</p>
					<p>A konduktor, a ki élete háromnegyedrészét Székesfehérvár és Buda vegyes
                        vonatain töltötte, megnézi előlről, megnézi hátulról a könyvet, aztán
                        lesujtó hidegséggel azt mondja:</p>
					<p>- Ez a jegy nem érvényes.</p>
					<p>- Kérem, ezt én harminc forintért vettem, Budától Velencéig és vissza, a
                        többi szelvényt már kitépték belőle, ez az utolsó. Tépje ki és távozzék.</p>
					<p>- Az ur megfizeti a vitelbért Fehérvártól Budáig, s azonfölül jelentékeny
                        pénzbüntetést szur le.</p>
					<p>(Nagyot dobbant az egy forint a zsebben.)</p>
					<p>- Én nem fizetek; - kiáltá kétségbeesetten Ferenc ur. (“Hogy a mennyköbe is
                        fizethetnék” - gondolá).</p>
					<p>- Akkor hát ki tetszik szállni!</p>
					<p>Ezzel az ajtó becsapódott. Az utasok összesugtak. Lám, egy ur, a ki bliccelni
                        akar, nem szégyenli magát, pedig olyan tisztességes külseje van.</p>
					<p>- Velence, két perc! - orditja egy hang, mely Ferenc ur előtt nem volt
                        ismeretlen.</p>
					<p>Az ajtó kinyilik, s a fentebbi konduktor ujra invitálja barátunkat
                        kifelé.</p>
					<p>- Nem megyek! - volt a válasz.</p>
					<p>No jó! Zordon mögötte föltünik két vasuti bakter, felgyürt ingujjakkal.
                        Ferenc ur nem Herkules, sőt ellenkezőleg; a konduktor maga is könnyen
                        elbánhatott volna vele, hát még egy konduktor és két bakter. Fogja a
                        pakktáskát és kiszáll. Minden kupéból kiváncsi fejek néznek ki. Nini,
                        elfogtak valami sikkasztót! Nem a, egy antiszemita izgató lesz, a ki
                        léprekerült. De hol maradnak a zsandárok? A két bakter visszagyüri rendes
                        állapotába az ingujját, s tovább halad. A konduktor a lépcsőre ugrik, s
                        kiált: “Kész!” (Ugy látszik, a velencei állomás csak ilyen esetekre van
                        berendezve.) A vonat fütyül, s elrobog. A pályaudvaron ketten maradnak: a
                        pakktáska és Ferenc ur. Az utóbbi hosszan elmereng a távozó vonat után, s
                        mikor visszafordul, egy urat pillant meg, ki őt fixirozza.</p>
					<p>- Uram, mi lesz énvelem? - fordul hozzá.</p>
					<p>- Hát biz azt én nem tudom!</p>
					<p>- Ön az állomásfőnök?</p>
					<p>- Nem! a helyettese!</p>
					<p>- Hát ő hol van?</p>
					<p>- Valami mulatságon, bent a faluban.</p>
					<p>- Nézze, itt a körutazási jegyem, az utolsó kupon van csak benne, hát miért
                        nem érvényes ez Budáig?</p>
					<p>- Azt én nem tudom. Ilyen jegyet még ez az állomás nem látott.</p>
					<p>Ebbe a Velencébe nem szoktak körutazni.</p>
					<p>- Hát mi lesz velem?</p>
					<p>- Majd elválik. Mindenesetre megfizeti a vitelbért Fehérvártól Budáig.</p>
					<p>- De hisz nekem összesen csak egy forintom van.</p>
					<p>- Azt mindenki mondhatja.</p>
					<p>Akközben öreg este lett. Egy bizonyosnak látszott Ferenc barátunk előtt, hogy
                        az éjszakát ott kell valahol töltenie.</p>
					<p>- Uram, legyen segitségemre bajomban!</p>
					<p>- Kérem.</p>
					<p>- Itt van az aranyórám, testvérek közt is megér hetven forintot, itt hagyom
                        zálogba, adjon rá két pengőt, különben kénytelen leszek az éjszakát valami
                        marha-vaggonban tölteni.</p>
					<p>- Marha-vaggonnal nem szolgálhatok, hanem itt van a két forint.</p>
					<p>Ezzel fogta az aranyórát s elcsukta a vasuti pénztárba.</p>
					<p>- Most pedig legyen szives utbaigazitani, merre találok falut.</p>
					<p>- Balra az ut Velencébe vezet, mely igen közel van. Jobbra Nyékre jut, ez a
                        falu jóval messzebb esik.</p>
					<p>- Igen le vagyok kötelezve. - Ezzel Ferenc és pakktáskája megindultak, neki
                        egy ismeretlen és sötét világnak. Persze, hogy a jobbik utra tévedt (ez a
                        pechek napja) s huzamosabb gyalogolás után végre - kutyaugatást hallott.</p>
					<p>- No, itt a falu. - Tapogatózva haladt előre, nehogy fölbukjék valami
                        parasztházba, végre kapuféle akadt a kezébe s éppen nyitni akarja, mikor
                        három ordas komondor, idegen szagot érezvén, veszett csaholással a kapunak
                        rohant.</p>
					<p>Hogy iramodott a sötétben az ut közepe felé! Ott megáll, s hallgatózik; a
                        világ mind a négy tája felől kutyaugatás hallatszott. Az ebhad föl volt
                        riasztva. Hová hajtsa le most árva fejét? Megindult a falun végig. A kutyák
                        visszautasitottak minden próbált közeledést. Már körülbelül a falu végén
                        járhatott, s az ugatás zöme mögüle hangzott, mikor egy fa mögül előlép
                        valaki, s rettentő nagyot orditván, kijelenti, hogy tizet ütött az óra (hol?
                        a vasuti pénztárban?) és dicsértessék a Jézus Krisztus!</p>
					<p>Hála Isten! csak a bakter. De fene jó tüdeje van.</p>
					<p>- Atyafi, micsoda világrészben vagyunk? - kérdi.</p>
					<p>- Ki vagy? - dörgi a kétlábu óra és egy hosszu botot szegez a kérdező
                        felé.</p>
					<p>- Azt kérdem, hogy hány óra?</p>
					<p>- Hát nem hallotta az ur?</p>
					<p>- Micsoda város ez?</p>
					<p>- Nem város ez kérem, hanem csak Nyék, afféle falu.</p>
					<p>- Tülem akár Páris is lehet, mert én nem láttam belüle semmit. Vezessen engem
                        a nagyvendéglőbe.</p>
					<p>- Már mint a zsidóhoz?</p>
					<p>- Nem bánom én, ha keresztény is.</p>
					<p>Ferenc ur és a bakter megindultak a sötét éjszakában. Ferenc ur megfogta a
                        hosszu botot s a jótorku atyafi elől ballagott. Ez igen jó volt, kutyák és
                        árkok mián! Végre megállnak egy ház előtt s a bakter megdöngeti a kaput.</p>
					<p>- Hé, vendéget hoztam, nyissák ki az ajtót.</p>
					<p>A tornácon nagyot káromkodott valaki.</p>
					<p>- Majd mi minden bitangot bebocsátunk. A tisztességes ember ilyenkor odahaza
                        van.</p>
					<p>(“Mikor leszek én még otthon!” - sóhajtá Ferenc ur).</p>
					<p>- Majd elvezetem én az urat a zsindelyeshez! - vigasztalá a bakter.</p>
					<p>A fönebbi módon tovább bandukoltak. Végre egy másik ház előtt, a falu tulsó
                        végén megálltak. Az ajtó nyitva volt, bementek. A bakter szétvert vagy négy
                        kutyát, a nagy háborura kijött egy borzas zsidó, a “zsindelyes”.</p>
					<p>- Zsindelyes ur, adjon nekem valami harapni valót, egy ital bort, meg egy
                        szobát.</p>
					<p>Kapott kenyeret, mely nem volt “harapnivaló”, de a bor annál rosszabb vala,
                        ellenben a szoba állott egy a padláson kiteritett bundából.</p>
					<p>- Aztán holnap keltsen fel hajnali 4 órakor, mert tovább akarok utazni.</p>
					<p>- Meglesz!</p>
					<p>Másnap pontosan fölmászik a padlásra a zsindelyes, s fölkelti Ferencet.</p>
					<p>- Hány óra?</p>
					<p>- Lehet ugy féltiz.</p>
					<p>- Boldogtalan hazafi. Azóta elment már vagy három vonat. Hát nincs magának
                        órája?</p>
					<p>- Kérem, kérem, két forint ötven krajcárért vettem a fehérvári vásáron, de
                        már két esztendeje áll.</p>
					<p>- Micsoda vonat megy erre legközelebb?</p>
					<p>- Délután kettőkor a gyorsvonat; de ez nem áll meg Velencénél.</p>
					<p>- Huj, huj!</p>
					<p>Ferenc ur összeszedi esernyőjét, pakktáskáját, s a nélkül, hogy Nyéknek
                        nagyobb figyelmet szentelne, a poros országuton megindul Velence felé.</p>
					<p>Az állomásfőnök már megérkezett a mulatságból s gondterhes homlokkal járkált
                        a perronon.</p>
					<p>- Uram, - állit be Ferenc, - mi lesz velem?</p>
					<p>- Hát mit tudom én?</p>
					<p>- Kérem, én Ferenc vagyok, a körutazó.</p>
					<p>- Ahán, ön az?</p>
					<p>- Nos, mi lesz velem?</p>
					<p>- Azt már nem tudom.</p>
					<p>- Csak nem telepedhetem meg ebben a fészekben.</p>
					<p>- Még nem tudom, de fogom tudni; most gondolkozom rajta.</p>
					<p>Ezzel a főnök föl s alá járt, s gondolkodott.</p>
					<p>- Gondolkozzunk együtt, - kiáltá Ferenc, s ő is járkálni kezdett.</p>
					<p>Egyszerre a főnök homlokára üt.</p>
					<p>- Megvan! Az ön aranyóráját beletesszük a pakktáskába, ön egy jegyet kap
                        innen Budára, hazaszállittatjuk a táskáját, s ön otthon kiváltja azt,
                        fizetvén a menetjegyet Fehérvártól, s a kellő büntetéspénzt.</p>
					<p>- Fizetek mindent, csak vigyenek innen.</p>
					<p>Nemsokára jött lassan köhögve egy vegyesvonat. Megfogták, s Ferenc urat
                        föltették rá. Egy és félórát állt ott a jámbor vonat; tán abban a hitben
                        volt, hogy az olasz Velencénél áll; végre a mozdonyvezető meghallotta, hogy
                        Martonvásáron friss sört csapoltak. Ő akkor nem marad tovább az istennek se.
                        Megindultak s későn este szerencsésen Budára értek.</p>
					<p>Ferenc barátunk másnap kiváltotta a podgyászát; de intézett egy dörgedelmes
                        beadványt a vasutigazgatósághoz, mely bizonyára visszatériti neki az
                        összeget s összes állomásaihoz küld egy-egy körutazási jegyet, mert akadhat
                        még állomás, a hol nem hisznek az ilyen furcsaságban.</p>
				</div>
			</div>
			<div type="group">
				<head>KÜLFÖLDÖN</head>
				<div type="chapter">
					<head>UTAZÁS ÉSZAK FELÉ.</head>
					<p>Az irgalmasság testi és lelki cselekedetei közt nem tanultuk a katekizmusban
                        azt, hogy “szegényeknek templomot épiteni”, de a templomépités implicite
                        bizonyosan ott van a fölsorolt nemes cselekedetek közt. Ezuttal azért
                        hagytam oda Budapestet, hogy e nemes cselekedeteknek közvetitője legyek. A
                        bukovinai magyarok közé megyek, rendbe hozni a templom- és iskolaépités
                        ügyét Istensegitsen. E pillanatban ugyan messzebb vagyok tőlük, mint mielőtt
                        Pestről elindultam, Galicia és Bukovina egész hosszában köztünk fekszik, de
                        ha egyszer Gácsországba muszáj az embernek betenni a lábát, akkor már
                        kerüljön egyet, s tekintse meg Krakót, hogy in natura is olyan-e, mint a
                        hogy a Krakói barátok-ban és a Koldusdiák-ban föstötték a Nemzeti és
                        Népszinház... Esős, hüvös áprilisi reggelen hagytam oda Budapestet; a
                        fővárosnak mogorva arcát vittem el magammal a mogorva észak felé.</p>
					<p>Mindenki boszus, sáros és álmos volt, az emberek unottan vonszolták magukat
                        az utcán s haragosan tekintettek a vaspálya felé gördülő utazóra. Én ugyan
                        nem haragudtam senkire, csak a vonatra: kegyetlenül korán indult, 7 órakor
                        pont; 8 órakor már Visegráddal szemben nyargaltunk, s ki tudja hol nyargalna
                        velem az osztrák-magyar közös futárvonat, ha Galánthánál el nem pártoltam
                        volna tőle, célom lévén egyelőre, a Vágvölgyön végig menve, Zsolna. A
                        Vágvölgyet nem találtam olyan szépnek igazában, mint a milyen szépnek Jókai
                        fantáziájából ismertem. A páratlan fantáziáju Jókai, nem emlékszem már
                        melyik regényében, fölülmulta magát a természetet. A romantikusan ecsetelt
                        természeti gyönyörüségek helyett találtam egy igen szép vidéket, mely
                        kellemesen szórakoztatta a szemet. Az igaz, hogy szakadatlan sűrű zápor
                        fátyola akadályozta meg a szemet abban, hogy messze mérföldekre elsuhanjon;
                        az is igaz, hogy fogvacogtató hideg idő volt s a kupéba besettenkedő szél
                        ellen alig-alig lehetett eléggé védekezni, lévén az előkészületek tavaszi
                        utazásra megtéve. Ezenkivül köd és vizpára szállt föl a völgyekből s megülte
                        piszkos szürke hadával a hegycsúcsokat, a tekintetet földszintes
                        kalandozásra kényszeritvén. Igy az idő kedvet és kilátást egyaránt elrabolt
                        s az ut mérsékelt élvezetet nyujtott. Ezért azonban a hiba nagyrészt nem a
                        Vágvölgyben van, hanem a körülményekben és bennem.</p>
					<p>Mennyire irigyeltem Jókai fantáziáját, hogy ha már nem látok, legalább el
                        tudjam képzelni, a mit láthatnék. A barna mohu várromokat, a borusan
                        alátekintő hajdani magyar sasfészkeket; néha megpillantottam egyet, a mint
                        közvetlen mellette elrobogtunk. A trencséni vár olyan közel van a vasuthoz,
                        hogy a mozdony fölcsapó füstje a falak tátongó boltozatai közt enyész el, s
                        ez üregek verik vissza dübörgő zakatolását. E vár, melyben Csák Máté dacolt
                        királyával, most egy nagyszáju Uchatiusnak két órai erős munkájába kerülne;
                        az igaz, hogy a virtustól duzzadó Csák, most élvén, egyáltalán nem dacolna
                        senkivel, hanem főispán lenne, s elcsapná a megye ellenzéki tisztviselőit...
                        A megáradt Vágon sebesen mentek lefelé a tutajok, s a vékonyan ruházott és e
                        tekintetben inkább csak az ég madarainak gondviselőjére bizott tót atyafiak
                        dideregve dirigálták a kanyarulatokon keresztül a primitiv alkotványt.</p>
					<p>Egy-egy széltől védett helyen le is szálltak a szellős tutajról s nagy tüzet
                        raktak maguknak, hogy egy kicsit fölmelegedjenek. Az utánuk jövők is mind
                        odatelepedtek s lassankint 10-12 tutaj hevert a kikötőben és 20-24 tót a
                        parton. Nekem ugy tetszett, mintha büszkén tekintettek volna föl a mi lármás
                        vonatunkra.</p>
					<p>Ők, mint hajósai egy évszázadok óta használatos járműnek, melyet se gőz, se
                        elektrom nem törölt el s nem fog eltörölni soha. Pedig a tutaj föltalálása
                        óta nem változott, nem tökéletesedett semmit, nem haladt a korral s mégis
                        bizonyos vidékeken milyen fontos szerepet játszik a járművek közt. S
                        meglehet, hogy már nem vasuton, hanem repülőgépen fogunk járni, s a tót még
                        akkor is buta lassusággal tutajon fog fát szállitani s az egyedüli változás
                        az lesz, hogy most elől működik két tót, hátul meg egy, akkor meg tán hátul
                        nyomja, az evezőt kettő, elől meg csak egy. Mert minden teljes tutaj három
                        elemből áll: tutaj, tót, evező; s ebből a háromból lehet csak (változások
                        esetén) a kombinációkat késziteni... Hidegnek, esőnek és minden egyébnek
                        ellenére, sietve leeresztettem az ablakot, mikor a fenyves régiókba
                        érkeztünk, hadd tóduljon be az üditő, balzsamos illat!</p>
					<p>Hosszu tél után ujra zöld erdő. Épp olyan jól esik a szemnek, mint a levegő a
                        tüdőnek. Minden egyéb kopár még, szürke vagy vörösesbarna. Lejebb, az
                        alsóbb megyékben, szerényen zöldel az őszi vetés (a tavaszit most vetik, de
                        sok helyen még most se), de itt semmi, semmi, a mi a tavaszt hirdetné. S az
                        enyészet közepett ez a friss zöld fenyveserdő ugy üditi a tikkadt szemet.
                        Hát még mikor az eső elállt, a köd följebb szakadt s kitetszett a
                        hegycsúcsokon a hó. Az éles zöld és a vakitó fehér cikáztak össze előttem, a
                        mint a vonat ragadott magával. Azt hittem, kápráznak a szemeim. A hosszu
                        téli szakon át befagyott lelkem engedni kezdett; a nyomás, mely keblemen
                        feküdt, könnyebbedett. Ilyen hangulatban érkeztem Zsolnára, a protestánsok
                        végső menedékhelyére a XVI-ik század végén. A felhők oszladozni kezdettek, s
                        mikor a termékeny Kisutca-völgybe befordultunk, kisütött a nap, de nagyon
                        bágyadtan, nyilván, mert belefáradt a küzdelembe, melyet egész nap a
                        felhőkkel folytatott. A fáradt győztes nemsokára búcsút vert tőlünk s
                        végképp elnyugodott; még a budatini romok közt szaladgáltak egy kissé
                        sugarai s beragyogták a honvédkaszárnyául szolgáló kastélyt. Csáca az utolsó
                        magyar állomás, utána a jablonkai szoroson át (hol egykor Hurbán bejött cseh
                        hordáival, a tótokat fölbujtogatni) átmentünk Sziléziába. Egyszerre fekete
                        világba értünk. Teschenben már két tucat gyár ontotta a fekete füstöt, még
                        odább a dombraui és karvini kőszénbányatelepeken és szénégetőkön turtuk át
                        magunkat. A levegő nehéz, tele füsttel és kőszénatomokkal, s három
                        mérföldnyi kerületben minden ember, a ki ott lakik, piszkos. A Beszkidek
                        pompás levegője után nem valami kellemes a tüdőnek. Nemsokára Oderbergbe
                        értünk, mely mint határállomás és különböző vasutak csomópontja tele volt
                        oroszokkal, poroszokkal, osztrákokkal és magyarokkal, a kiket (egyen lévén)
                        szerénységem tilt megnevezni.</p>
					<p>*</p>
					<p>Még Budapesten betettek hozzám utitársul egy már nem fiatal asszonyt, kinek
                        férjét Jakabnak hivják s üzlete van a Terézvárosban (bővebb fölvilágositások
                        a házmesternél). Jakab Trencsénbe utaztatta a feleségét s a rákos-palotai
                        omnibuszvonatra akart neki jegyet váltani. E közben majd lekéstek a vonatról
                        ugy, hogy az asszony, nagy batyuval s egy ölbeli fiucskával, jegy nélkül
                        volt kénytelen a futárvonatra fölszállni. Jakab az utolsó pillanatig
                        lármázott, hogy nyissanak a feleségének egy III-ik osztályu kocsit s
                        csalásnak nevezte, hogy a futárvonaton nincs harmadik osztály. Az asszony
                        néma volt s pillantásait a lármás Jakab és a csöndes gyermek közt osztotta
                        meg. Csöngettek, elindultunk. “Irj!” kiáltá ki átható hangon az asszony. Azt
                        láttam, hogy Jakab erőszakos ur; az asszony szenvedőnek látszott: szemei
                        mélyen bent ültek s mintha örökösen könny rezgett volna bennök, bőre sárgás,
                        termete kicsi, meggörbült, vézna, kezei soványak. A fiut ölébe ültette s
                        olyan szomoruan nézett ki az ablakon, mintha holt fiut tartogatott volna
                        térdein. A fiucskát eleinte szórakoztatta a dübörgés, rázás, azután leszállt
                        s hozzám jött. Először elvitte Baedeckeremet, azután az “Utmutató”-t. A
                        Baedecker képei szórakoztatták, az utmutató ilyenek hijján nem tetszett
                        neki, miért is ripsz-rapsz, tiz lapot kitépett. Az anya bocsánatot kért, én
                        megbocsátottam, de elvettem a könyvet, a fiucska bömbölt. Kivettem a
                        zsebemből egy 15 krajcáros kékkötésü francia könyvet (Rousseau vallomásai) s
                        odaadtam a legénynek, a ki tiz perc alatt a genfi filozóffal is jóllakott s
                        ujabb zsákmányt kért.</p>
					<p>- Nekem nincs több. Máskor vigyen utra magával egy egész könyvtárt, jó
                        asszony.</p>
					<p>- Nem rossz gyerek a Móricka, de szeszélyes, - felelt az asszony.</p>
					<p>- Azt látom; de ha ez szeszély, akkor inkább legyen rossz; az tán jobb.</p>
					<p>A fiu hangos tüdőgyakorlatát egy időre sikerült egy vizes zsömlyével
                        elnyomni. Majszolt rajta vagy egy fertály óráig, a maradékot hozzám vágta a
                        kis szeszélyes, s rám nevetett. Szerettem volna egy barackot roppantani a
                        fejére, de mégis visszanevettem, hát ha igy csöndesen marad. Ő a zsömlyét
                        követelte vissza. Odaadtam neki, ő megint visszadobta, egyenesen a képembe.
                        Tehát lapdázni akar az ifiur! S az anyja olyan édes mosolylyal nézett rám,
                        mintha mondaná: “Ugy-e, be ennivaló kis kedves”. Ugy tüntem föl előtte, mint
                        a kinek kutya kötelessége a kis kedvest mulattatni. Hohó, nem vagyok én
                        instruktor; fogtam a zsömlyét, s föltettem a stelázsira. Persze, hogy
                        Móricka viharos bömböléssel fogadta merényletemet. Adtam neki egy fényes
                        krajcárt, a mi gyermekemlékezet óta meg szokta puhitani az ifju sziveket.
                        Tetszett neki, de még egyet kért. Adtam neki egy nem fényeset. Harmadikat is
                        kért. Nem vagyok pazar, s tagadólag intettem. Ádáz bömbölési roham.</p>
					<p>- Ugyan verje meg azt a kölyköt, - szóltam végre türelmetlenül az
                        asszonyra.</p>
					<p>- Van órája uraságodnak? Attól majd elnémul.</p>
					<p>Előhuztam az órámat s a füléhez nyomtam. Elhallgatott s élvezte a ketyegést.
                        Csakhamar azonban egészen kezébe akarta kaparintani. Hohó, ezzel nem
                        labdázunk atyafi. Zsebre dugtam. Pokoli sirás.</p>
					<p>- Hallgass! mert a bácsi megesz, - fenyité az anyja.</p>
					<p>Nagyot toppantottam s akkorát mordultam, mint az állatkerti medve. A gyerek
                        megszeppent s anyjához huzódott. Az igazat megvallva, szivesen megettem
                        volna biz én Móricot, csak valamivel tisztább lett volna; de boszút állni s
                        a gyomromat elrontani: erre nem vállalkozhattam.</p>
					<p>És ez igy ment déli 12 óráig, Trencsénig. Az asszony folyton velem
                        ijesztgette a gyereket, én meg morogtam és topogtam, mint egy megbolondult
                        medve. Medveségem jutalma Móric hallgatása lett. Egyszer aztán szundikálni
                        kezdtem. Az élelmes Móric ezt azonnal kiaknázta, s nyekeregni kezdett.
                        Rögtön talpon termettem s a már ismert mód szerint elhallgattattam. Iszonyu
                        guny a sorstól, hogy Móric Trencsén előtt egy fertály órával merült csak
                        mély álomba, a mikor is nekem roppant kedvem támadt bömbölni. De nem tettem.
                        Ne mondja az asszony, hogy én is... izé... szeszélyes vagyok.</p>
					<p>Az asszony elmondta (ugy Nagy-Maros körül), hogy miért utazik ő el
                        Budapestről, bár én nem kérdeztem. Azt mondá, hogy a házban, a hol laknak,
                        kiütött a himlő s azért ő a gyerekekkel szüleihez Trencsénbe utazik.
                        Bámulattal tekintettem e szegény, ócska ruhába öltözött zsidóasszonyra, a ki
                        gyermeke egészségeért olyan költséges utat tesz... S kifelé forditottam a
                        fejemet. Rét mellett robogott a vonat; egy termetes parasztasszony után
                        futott két kis parasztleány, mezitláb; a hideg eső verte kékre fagyott
                        lábukat s ők szánalmasan összefázva, minden kendő nélkül baktattak az anyjuk
                        után... Szegény kicsikék, ezek aligha fognak egykor katonákat szülni a
                        magyar hazának...</p>
					<p>*</p>
					<p>Krakó hetven templomában harangozták a nyolc órát, mikor megérkeztem; ez
                        szólt a cibileknek! utána a város tiz helyén trombitálták el a takarodót
                        tizenkétezer katonának.</p>
				</div>
				<div type="chapter">
					<head>BARANGOLÁS KRAKKÓBAN.</head>
					<p>Üdvözöllek Krokusz herceg ősi városa, üdvözlöm ezerkétszáz éves arcodat,
                        szabad lengyelségedet, mely emelt fővel innen küldi szét mindenfelé, a
                        merre csak lengyelek laknak, a biztató régi dalt: “Nincs még veszve
                        Lengyelország”. Itt ver a szive a lengyelségnek, melynek kiterjedt testét
                        két nagyhatalom nyomja. Véres története minden korszakának dicsőségéből őriz
                        itt egy sugárt és sóvárogva lesi, mikor füzheti uj dicsőség sugarait a
                        réginek ragyogásához. Itt nyilt homlokkal, bátran vallhatja magát bárki is
                        lengyel hazafinak, nem kergetik ki, mint Pozenben, s nem küldik Szibériába,
                        mint Orosz-Lengyelországban; az osztrák lengyelek ápolói és munkásai
                        Nagy-Lengyelország eszméjének, s Krakkó a tüzhely, hol az eszme forr és
                        buzog. Krakkó a nemzeti főváros, olyan mint az orosznak Moszkva. A lengyel
                        tipus is itt a legtisztább. Nemes és rokonszenves; de minden lengyelnek az
                        arcán van valami fájdalmas vonás, mintha mindegyik sirni szeretne. Pedig
                        különben élénk a temperamentumuk. Gyorsan és hevesen beszélnek; mintegy
                        tüntetnek nemzetiségükkel s nyelvüket lázasan igyekeznek minden kicsiségben
                        érvényre emelni. Minél jobban nyomják őket a külföldön, annál nagyobb
                        sovinisták itthon.</p>
					<p>Krakkó egy tőzsgyökeres lengyel város. Három nap alatt alig hallottam
                        lengyelnél egyéb szót; a német nyelvvel nem boldogul az ember. A ki tud, az
                        sem beszél szivesen, kivált mióta az az elv uralkodik, hogy azt a nyelvet,
                        melyet Bismarck beszél, beszélni nem, csak megvetni lehet. De német
                        megszólitásom dacára igen barátságosan fogadtak s a mennyire lehetett,
                        fölvilágositást nyujtottak, ha azon kezdtem: “Kérem, én budapesti vagyok.”
                        Ohó, “vengerszki” (magyar), az már más. Bocsássuk meg neki, mert tudja
                        ugyan, hogy mit cselekszik, de nem cselekedhetik másképp. A magyart nemcsak
                        szeretik, de irigylik is. Egypár ember azt kérdezte tőlem, hogy mit csinál
                        “Tisa”, a mi magyarra forditva, az otthonvaló miniszterelnököt jelenti.
                        Persze azt feleltem, hogy köszöni, jól érzi magát s reménylem, hogy a
                        félhivatalos lapok nem fogják megcáfolni nyilatkozatomat.</p>
					<p>*</p>
					<p>Krakkó nem nagy város, összesen valami 55.000 lakosa van s ezek nagy része a
                        belvárosban lakik, a mely régi templomaival, tornyaival,
                        bástyamaradványaival kellemes történeti hangulatot kelt a látogatóban.
                        Órákon át el lehet kóborolni a városban s folyton uj meg uj benyomások
                        kavarognak át lelkén. A belvárost keritő bástya és sáncárok helyén most
                        köröskörül sétatér vonul, melyre azonban a belváros házai nagyobbrészt
                        tüzfalaikkal tekintenek, ugy, hogy e városrésznek még most is erőd jellege
                        van. Ha a kivezető utcák elé mindenütt egy sáncot hánynak, pár ásitó
                        ágyuval: kész a vár, mely középpontját képezi annak a nagy kiterjedésü
                        erőditési rendszernek, mely 15-20 évi folytonos munka eredményeként Krakkót
                        második Komárommá tette. A mérnökkari csapatok még most is szakadatlanul
                        dolgoznak az erőditéseken, melyek köröskörül mérföldekre behálózzák Krakkó
                        környékét s majdnem az orosz határig terjednek. Az ember benne jár-kel s
                        fogalma sincs róla, hogy egy bevehetetlen vár falai közt időz. Egy ártatlan
                        dombon csillag- vagy köralaku sáncokat nézeget s nem is sejti, hogy ez az
                        erőditési rendszerben egy nagyfontosságu pont, ha magában véve igen
                        jelentéktelen is. A garnizonban legrosszabb dolguk is van a mérnökkari
                        tiszteknek, a kik egész héten kint dolgoznak csapataikkal a messze határban,
                        s csak szombaton este jönnek be Krakkóba. A város maga olyan, mintha
                        ostromállapotban volna. Szakadatlanul vonulnak ki s be hangos dob- és
                        trombitaszóval gyalog- és lovascsapatok; majd néhány üteg ágyu dübörög végig
                        a szük utcákon. Ha katonák nem vonulnak, akkor meg a tisztek lármája az
                        uralkodó az utcák zajában: kardcsörgés, sarkantyupöngés, döngő, erős léptek
                        és a “csau”. Ordonáncok szaladgálnak mindenfelé, minden negyedik-ötödik ház
                        előtt szuronyos őr, s a vártás katonák sütkéreznek, mert ott vagy főtiszt
                        lakik, vagy Festungscommando, Artillerie-Depôt, Jäger-Magazin stb. van. A
                        városban elszórtan egy csomó kaszárnya van, s ha végigtekintünk az utcákon,
                        ugy tetszik, mintha több volna a katona, mint a civil. A város katonai
                        jellegét az is elősegiti, hogy a fővártáról minden órát messze hallhatólag
                        kitrombitálnak. A fővárta az ugynevezett ringen van. Ez a ring egy óriási
                        piac, közepén Nagy Kázmér által épitett hatalmas bazár-épülettel. A
                        belvárosnak minden utcája erre a piacra vezet s azért ott könnyü az
                        eligazodás. Itt s ennek folytatásaképpen a “grodzka-ulicán” (vár-utca)
                        tartja a város elegáns világa az esti korzót. Köröskörül templomok és szép
                        épületek.</p>
					<p>Furcsán könyököl ki a piacra a nyolcszázötven esztendős Mária-templom,
                        melynek egyik tornya valódi művészi remek gót stilben. E hetvenhárom méter
                        magas torony falában száz meg száz lyuk van, itt laknak a város galambjai.
                        Reggelenként a templom sekrestyése egy félmérő gabonát hint nekik s igy ők
                        table d’hôte-ot esznek; de ebéd- és vacsorára már szétoszolnak a városban.
                        A föltekintő szemnek ugy tetszik sokszor, mintha az egész torony el akarna
                        repülni, a mint százai a galambszárnyaknak verdesik oldalát. S az embertömeg
                        figyelmetlenül gomolyog arra s félrelöki az idegent, a ki a századok
                        viharait átélt vén toronyra kapaszkodó ifju galambokat nézegeti. Az a kis
                        lengyel gyerek, ki egy kis kétkerekü taligát tol, melyen csapra vert hordó
                        áll, már tizedszer kiáltja a fülembe: “Woda sodowa” (szódaviz), de mikor
                        látja, hogy nem veszem észre, hamar egy kis széket tol alám, gyorsan hadar
                        valamit, talán azt, hogy ülve nem fáradok el annyira a nézésbe, s mikor már
                        ültem, akkor barátságosan sanditva megint odasugja “Woda sodowa”.
                        Megháláltam a széket két pohár szódavizzel s a mint kifizettem, rögtön, ott
                        termett egy hosszu kaftános zsidó, a ki elvette tőle a pénzt. A fiu tehát
                        csak “kolportőr”, nem önálló üzletember.</p>
					<p>*</p>
					<p>Ha az ember csak rövid időt tölthet utazása közben egyes pontokon, okosan
                        teszi, ha nem bocsátkozik a megtekintésben egészen az aprólékos
                        részletekig, hanem csak nagy benyomásokat keres. Ha mindent akar látni,
                        konfuzió lesz a vége. Semmiről sem lesz tiszta fogalma. Igy én Krakkó
                        müvészi és történeti kincseinek csak futólagos szemlét szenteltem s a mit
                        tágra nyilt szemmel, kitárt lélekkel néztem, az a lengyel élet volt, a mint
                        az az utcákon és a kocsmákban hemzsegett. Tudtam, hogy, ha rövid
                        itt-tartózkodásom minden percét e mellőzött kincseknek szentelem is, mégis
                        csak nagyon felületesen ismerkedem meg velök s azért lelkem fogékonyságait
                        nem vesztegettem rájuk, hanem föntartottam az élő s körülöttem hömpölygő,
                        belém ütköző dolgok szemléletére. Ha ugyan képes lehettem erre! Mert a holt
                        emlékek, melyek aranyos templomboltozat alatt ragyognak, vagy kriptáknak
                        sötétjében rejlenek, vagy képtárakban várják a szemet, mindezek száz meg
                        száz históriai emléket ébresztenek a látogatóban s az érző, lelkes embert,
                        a kiben kegyelet lakik, a magyart, a ki hazája történetének összefonódását a
                        lengyel hazáéval jól ismeri, hevesen ostromolják. Megelevenednek a kripták
                        alakjai, kikelnek a sürü homályból és suttognak neked a hajdani fényes
                        életről, mikor még nem osztrák trombitaszó zengett végig a Wawelről a
                        megbénult lengyel haza halmain, hanem hóditó lengyel királyok csatakürtje
                        hivta össze vitézeit a nagy lengyel birodalomnak. A Wawel! egykor a lengyel
                        királyok palotája nézett onnan alá, a lábainál összefolyó Visztulába és
                        Rudavába. Most kaszárnya van ott, hol buta rekrutákat oktatnak a járásra, s
                        káplárok káromkodnak kegyetlenül, ha ügyetlenül lép a szegény fiu. Fallal,
                        sáncokkal, árkokkal ellátott valóságos vár emelkedik a Wawelen, mely egész
                        Krakkót dominálja. Ez a citadellája az erőditési rendszernek. De ha a muszka
                        már idáig eljutott, akkor Krakkó elesett. Ez a citadella nem is annyira a
                        muszkát, mint inkább Krakkót fenyegeti, bár a lengyelek igen jó osztrák
                        alattvalók... És a káplárok rekedt kiabálását folyton hallva, belépünk az
                        exercierplatz és kaszárnya tőszomszédságaiban levő gyönyörü gótstilü
                        vártemplomba, mely állitólag 1081-ben épült. A kaszárnyai zajjal olvad itt
                        össze az egyházi zsolozsma. Valami husz oltár vonul köröskörül. Tizenhat
                        fülkéje, mondhatnám kápolnája van a templomnak, hol lengyel uralkodók vagy
                        a közéletben kitünő férfiak márvány siremlékei állanak. Legnagyobb a
                        Jagelló-ház kápolnája, tetőtől-talpig aranynyal boritva. A templom közepét
                        szent Szaniszló kápolnája foglalja el. Ez 1079-ben halt vértanuhalált s
                        hamvai a kápolna közepén egy ezüst vödörben vannak, melyet négy ezüst angyal
                        emel. E kápolnában szüntelenül tisztelik a vértanut: reggel hattól délig
                        egymásután miséznek a papok s délután folyton van bent egy pap, a ki földre
                        borulva, zsolozsmákat zeng. Eszembe jutott diákkorom, a mikor, hejh, én is
                        milyen buzgó énekes voltam a pesti piaristáknál, mikor minden nap isteni
                        tiszteletre vonultunk a kis kápolnába. Egy márványpadba ültem (a
                        Zaleski-család padjába) s elfogódással hallgattam a pap melodiózus énekét.
                        Egyszerre csak valaki megérinti vállamat s egy hosszu, kék ingbe öltözött
                        fiatal embert látok magam előtt. A földre mutat s azt mondja “kriptya.”
                        Helyes, menjünk a kriptába. Egy társával fölfeszitett egy kőkockát, fáklyát
                        gyujtott s miután még egy öreg lengyel zsidó szegődött hozzánk, lementünk a
                        dohos szagu fekete ürbe.</p>
					<p>Bizony a gyönge világitásnál nem sokat láttam. A vezető rossz németséggel
                        magyarázatokat is nyujtott; fekete, fehér, vörös márvány, kő- vagy
                        érckoporsóban nyugodtak ott azok, a kik örökké fognak élni e szerencsétlen
                        nemzet emlékében. Kriptába kell járnia a lengyelnek, ha lelkesedni akar,
                        fönt a föld szinén, csak szomoru dolgokat adatott látnia. Ott nyugszik a
                        vártemplom: kriptájában Szobieszki, Báthory István (a kiről vezetőnk kegyes
                        volt megjegyezni, hogy “ungar”), Ponyatovszki s száz meg száz koszoruval
                        elhalmozott Koscziuszko. Egész labirintot jártunk össze s nagy
                        könnyebbségemre szolgált, mikor valahára ujra fönt voltunk az ezüsttől,
                        aranytól ragyogó templomban, hol Thorwaldsennek két szobrát tekintettem még
                        meg s azzal lesiettem a Wawelről.</p>
					<p>Napokat eltölthet az ember Krakkóban templomjárással, egyikből ki, a másikba
                        be, s mindenütt találhat valamit, a mi bővebb megfigyelésre érdemes. Én,
                        mint a templomokban igen szegény Budapest lakója, speciálisan sajnáltam is,
                        hogy nem volt időm a templomok tanulmányozására... A levegő folyton
                        cseng-bong; vagy ütnek a toronyórák, vagy misére, vagy halottnak
                        harangoznak, vagy a rendes harangozásokat végzik: de denique nincs a napnak
                        olyan perce, melyben valamely kongás hangja át ne szelje a levegőt. Ennek
                        következtében mindig azt hiszi az idegen, hogy vasárnap van.</p>
					<p>A milyen sok a templom, olyan kevés a kávéház. Sok helyen ki van ugyan irva
                        “kaviarnia”, de ezek szük, piszkos kávémérések. A hol billiárd van, azt
                        extra kiirják a cimtáblára. Ha az ember jóizüen akar kávézni, kénytelen a
                        drága “cukorniá”-ba menni (cukrászbolt), a hol meg szivarozni nem szabad. A
                        második nap tudtam a ringen az első emeletre eldugva egy civilizált
                        kávéházat fölfedezni, a hol európailag kikapucinereztem magamat. Éppen ilyen
                        mizerábilisek a kocsmaviszonyok. Minden harmadik bolt “handel win”
                        (borkereskedés), a hol bort lehet inni, magyart borzasztó drágát, s
                        galiciait borzasztó rosszat. De enni nem lehet. A hotel restaurációk roppant
                        drágák, s ezért konganak az ürességtől. A “restauracyá”-k piszkosak. Végre
                        találtam egy swechati sörre alapitott restaurációt, a hol tisztességesen
                        lehetett enni... A lengyel kocsmákba nem lehet belépni. Ebédeltem egy
                        “akuserova egzaminovata”-nál (a mi annyit tesz magyarul, hogy okleveles
                        “madame”), de évekig nem felejtem el... Ezt a piszkot, s a krakkói
                        külvárosok piszkát látva, joggal fölkiált az utas, hogy hát itt minden
                        tisztaságot a templomokban őriznek, hogy a városnak semmi sem jutott?</p>
				</div>
				<div type="chapter">
					<head>KRAKKÓ FÖLÖTT.</head>
					<p>A bécs-kievi gyorsvonatnak másodikat csöngettek az oderbergi állomáson, mikor
                        én a magyarországi gyorsvonattal odaérkeztem. Harmadikat csöngettek, mikor
                        én utitáskámmal együtt berohantam az előbb emlitett gyorsvonat egyik
                        kupéjába s már lassu robogással megindult a vonat, mikor még egy ur hullott
                        kivülről a nyakam közé. Nyakamról lefejtém s ekkor a lábamat tapogatta meg
                        hatalmas csizmáival. Bocsánatot kért s bemutatta magát mint drezdai
                        gabonakereskedőt, a kinek sietségét megmagyarázza az a körülmény, hogy e
                        vonatról lemaradása esetén 400 márka veszteség érte volna. S mi tartotta őt
                        vissza az utolsó pillanatig? A sör. Sörözött. Utazásaimban azt a
                        tapasztalatot szereztem, hogy a német rendesen sörözés miatt késik le a
                        vonatról, a francia az állomásfőnök feleségével kokettirozva, mulasztja el a
                        vonatot, az oláh a hordárral veszekedik s igy marad le, a lengyel egy
                        ismerősével akad össze s elcsevegi vele az indulás idejét. Az én németem
                        szidta az oderbergi sört, azután szidta Bismarckot és a poroszokat, majd
                        hirtelen megkérdezte: hová megyek? Miután utazásom legközelebbi céljául
                        Krakkót jelöltem meg, dicsérni kezdette a lengyeleket. Észrevette, hogy
                        semmi különös megindulással nem fogadom himnuszát, s mindjárt megkérdezte
                        honnan jövök? Budapestről. Igazán? Gyönyörü egy város az a Budapest és
                        gyönyörü egy induló az a Rákóczi. Pestet ugyan nem látta, de a Rákóczit igen
                        sokszor hallotta. Sőt itta is. Igen különösnek találta, hogy egy indulót és
                        egy keserüvizet ugyanazzal a névvel ruháznak föl. Én némán hallgattam a
                        fecsegőt. Végre elhallgatott s bizalmatlanul nézett rám. Kitelik ettől az
                        embertől, - gondolhatá, - hogy nem is magyar. Gondolkozott. Azon látszott
                        törni a fejét, hogy most mely nemzetet kezdjen dicsérni, hogy velem szint
                        vallasson? E közben utitársainkra irányult a figyelme. Ezek az utitársak
                        voltak: egy idős hölgy, egy fiatal nő, egy fiatalember és husz kalitka. A
                        hölgyek és a fiatal ember oroszul beszélgettek, s első pillanatra láttuk,
                        hogy férj-feleség-anyós ülnek velünk egy kupéban. A husz kalitka felé én és
                        a drezdai élénk kiváncsisággal fordultunk s a drezdai mindjárt meg is kezdte
                        németül a tudakozódást.</p>
					<p>- Honnan tetszik?</p>
					<p>- Párisból, - felelt a fiatal ember.</p>
					<p>- S hová?</p>
					<p>- Odesszába.</p>
					<p>- Szép ut. S folyton ezekkel a kalitkákkal?</p>
					<p>- Folyton.</p>
					<p>- Rettenetes egy utazás lehet.</p>
					<p>Az orosz ifju sajátságos tekintetet vetett a drezdaira.</p>
					<p>- Micsoda állatokat szállit?</p>
					<p>- Papagáj, kolibri és kanári.</p>
					<p>- Az önéi ezek a madarak?</p>
					<p>- Nem. Az anyósomé.</p>
					<p>- Az kétségkivül az idősebbik hölgy?</p>
					<p>- Az.</p>
					<p>A német rám hunyorgatott, jelezve, hogy lám Oroszországban is megvan az
                        anyósok bizonyos vigjátékirókra nézve hálás fajtája.</p>
					<p>- Egy anyós, husz kalitkával sulyosbitva, - sugta a drezdai.</p>
					<p>- Óh kérem, beszélhet hangosan is, a hölgyek nem tudnak németül, - szólt az
                        orosz bizonyos türelmetlenséggel s az ablaküvegen dobolni kezdett.</p>
					<p>Beszédes utitársunk igen barátságosnak találta a fölszólitást s dicsérni
                        kezdte az orosz intelligenciát, a mely sokat utazik külföldön. E közben
                        kivette az orosz fiatalemberből, hogy öt hónapot Amszterdamban töltöttek,
                        hol felesége a masszázs-kurát használta. Azalatt folyton füstölt a szájában
                        egy virginia. Az idős orosz hölgy egy darabig köhögött tőle, azután elővett
                        egy dobozt s maga is cigarettára gyujtott. A szegény muszkának nem volt
                        többé nyugta. A drezdai egészen oda ült melléje s beavatta őt a
                        gabonakereskedés titkaiba. A muszka egy szót sem szólt; én koronkint
                        részvéttel néztem rá zugomból, hol csöndes elfeledettségnek örvendettem.
                        Igy ment egészen Osviecimig, hol a német leszállt táviratozni (bizonyosan
                        sörözni) s szerencsésen le is maradt a vonatról. A kupé elcsöndesedett s a
                        vonat kivilágitott ablakai és égő lámpái messze kivetették rezgő fényüket a
                        sötét mezőkre.</p>
					<p>*</p>
					<p>Ragyogó áprilisi reggelen a krakkói főpiacon hemzsegő pórtömegen
                        keresztültörve magamat, a fiakker-állomáson megszólitottam egy bérkocsist, a
                        ki piros “krakovianka”-ját félrecsapva vakarta lovait. Csak azt sugtam a
                        fülébe “Koszciusko”. Egyszerre fölugrott a bakra, s sebes vágtatással
                        megindultunk kifelé Krakkó városából. A Stradom-külváros piszkos, nyomorult
                        viskói közt, a Visztulán keresztül vitt utunk, s csakhamar egy kitünő széles
                        utra tértünk, mely egy hegytetőre kanyargott föl. A város sülyedt alattunk a
                        mint haladtunk fölfelé, sánchányások, árkok, bevágások közt mentünk el, s
                        végre egy kőfalhoz értünk, melynek kapuja előtt a kocsi megállt, a kocsis
                        zabos zsákot akasztott lova nyakába, ő maga beült a kocsiba, s elaludt
                        rögtön. Én bementem a kapun, keresztülmentem még két kapun, azután egy kis
                        házba léptem, annak egyetlen szobájából csigalépcsőn fölmentem a tetejére, s
                        egy magas, hegyes kúpalaku domb lábánál találtam magamat. A kúpot
                        szerpentinák futották körül, föl a csúcsig. Nekivágtam, s tiz perc alatt
                        fönt voltam a Koszciusko-dombon.</p>
					<p>A lengyel sokkal szegényebb, semhogy márványba faraghatná, ércbe önthetné
                        nemzeti hőseink képét, alakját. Mást gondolt ki, hogy örök emléket állitson
                        nekik. Az eszme nagyszerü s a kivitel egyszerü. A sok nagy közül a
                        legnagyobbat, Koszciuskót ugy tisztelte meg, hogy mindama földekből,
                        melyeken egykor az istenitett nemzeti hős győztesen vagy vesztesen küzdött,
                        vérzett és végre elbukott, mindama megszentelt s dicső vagy szomoru emlékü
                        helyek földjéből egy nagy hegyet hordott össze s tetejébe állitott egy
                        huszmázsás gránitkockát, ezzel a fölirással “Koszciusko”. Semmi több. A
                        hegyről ha van cikkelyezve, hogy Krakkó város tulajdona, s mily sajátságos,
                        hogy Krakkó város elvehetetlen tulajdona, a lengyel szabadságharcok szent
                        emléke körül a lengyeleken szintén osztozkodott Ausztria egy hatalmas erődöt
                        épitett. A Koszciuszko-hegy az erődnek kellő közepén emelkedik.</p>
					<p>Az osztrák seregek őrzik Koszciuszko dicsőségét, mely hajdanában ugyane
                        seregek szégyene volt... A mint alánézek e forradalmi oszlopról, látom
                        köröskörül a bástya falán a kifelé tátongó ágyukat, az erőd udvarán
                        fegyveres csoportok execirozását, kint, a falon kivül, az orosz határ felé
                        ágyuk dörögnek: ott célba lőnek a tüzérek. Majd Krakkó városára siklik
                        tekintetem; lent ragyog mélyen lábaim alatt, hetven tornyából mélán
                        cseng-bong felém az óraütés és a harangszó. A sötét gót templomépületek
                        élesen kiválnak az áprilisi verőfény ragyogásából, a Wawel mohos falu
                        székesegyháza mintha usznék a fehér pára fölött, mely a Visztula és Rudava
                        habjaiból száll fölfelé... Nyugat felé, Galicia belseje felé forditom
                        tekintetemet, s ott a csak nem régi hóolvadás nyomaiként végtelen tavakat
                        látok csillogni a rónán... Észak felé hiába nézek. Ha pára nem usznék a
                        szemhatáron, kitünő látcsöveimmel megláthatnám a kozák határőröket.</p>
					<p>... Miután a csúcson inspekcióban levő káplár meggyőződött, hogy az erőd
                        belsejét nem rajzoltam le, lesiettem a hegyről, honnan olyan szép a kilátás
                        a lengyelnek a multra, idegennek a vidékre.</p>
				</div>
				<div type="chapter">
					<head>ÁDRIÁIG.</head>
					<p>Óh alaposság istene, Tissot, ki könyvet irtál hazánkról, hat napig lakván
                        határai között, hozzád invokálok, hogy inspirálj rendkivüli tehetségeddel,
                        mikor tárcát készülök irni egy utról, melyet nagyrészt éjjel tettem meg, s
                        egy városról, melyben három napig ittam a granitát és ettem a scombrit.
                        Tissotnak könnyü dolga volt, az ő témája egyszerü: jó bor, szép asszonyok,
                        cigányok és betyárok. Ezt variálja minden külföldi utazási könyv, mely
                        Magyarországról szól, az egyik szellemesen, a másik szellemtelenül. A
                        melyik könyv komolyan szól Magyarországról, azt nem olvassák. Azért ilyen
                        könyvet az okos utazók meg se irnak. Mert hiába, mi érdekes ország vagyunk a
                        külföld előtt, s csak nem kompromittálja magát azzal egy szellemes iró, hogy
                        ilyen érdekes országnak ipari, kereskedelmi, tanügyi vagy közgazdasági
                        viszonyairól irjon, mikor irhat betyárok harcairól, szép asszonyok tüzes
                        szemeiről, a bor mámoráról s egyéb poétikus dolgokról. Föl tehát, Tissot
                        lobogója alatt, induljunk meg egy kis tissotagera.</p>
					<p>A déli vasut vonala az a nagy vándorut, melyen a magyar glóbusz lakói az
                        olasz ég alá vonulnak. Szerelmes párok és beteg emberek, boldogok és
                        boldogtalanok ezen az uton keresik a mézes hetek gyönyöreit, s a fogyatékos
                        életerő ujult fölbuzogását. Őszszel arra költözik, a ki beteg és a ki madár.
                        Ezeknek muszáj. Hát azoknak nagy serege, a kik csak kiváncsiságból,
                        divatból, tanulnivágyból látogatják meg a klasszikus hont, hol a citrom
                        virul! Azért a déli vasut szép vidékéről, melynek szépsége Magyarországon a
                        Balaton tájában kulminál, fölöslegesnek tartom uti benyomásaimat papirra
                        vetni. Az igaz, hogy az egész vidékből, egész Nagy-Kanizsáig, nem láttam
                        többet egy konduktornál, este 10 órakor indulván Budáról utnak. Azaz
                        bocsánat, még egyebet is láttam. Nyakig burkolva angol vászon
                        porköpönyegembe, egyedül szenderegtem a félhomályos kupéban, mikor nyilik az
                        ajtó, megcsap a hüs lég, s valaki beordit: “Lepsény”. Bánom is én. A hang
                        után azonban egy nagyobb terjedelmü test jelent meg, mely a keskeny ajtón át
                        valahogy kierőszakolta a bemenetelt. Kezében pipa, szemében kiváncsiság. A
                        pipát letette, a kiváncsiságot felém irányozta, meg a kofferem felé, melyen
                        tavalyi utazásaimból “Wien”, “Trieszt”, “Fiume” cédulák fityegtek. Egyszerre
                        csak tubákot vesz elő, s megtraktálja vele az orrát, mely a mint jóllakott,
                        oly hatalmasat prüsszentett, hogy én egyszerre talpra ugrottam,
                        szivartáskámat elsütésre készen tartva.</p>
					<p>- Ki az, mert lövök.</p>
					<p>- Hát uraságod nem angol?</p>
					<p>- Angol a mennykő, meg Gladstone.</p>
					<p>- Csak ezt akartam tudni. Pedig ugy néz ki.</p>
					<p>- Mondja csak, micsoda aknákat robbantanak itt a szomszédságban?</p>
					<p>- Aknákat, hisz... akr... i... es... phrü... hü.</p>
					<p>És prüsszentett egy akkorát, hogy vonatkisiklástól féltem. Ah, hát te vagy az
                        az akna! S ez az ember fölprüsszent engem, hogy megtudja, angol vagyok-e
                        vagy nem.</p>
					<p>- Minek akarja ön megtudni, hogy micsoda nemzetség vagyok?</p>
					<p>- Hát gondoltam, hogy ha magyar, majd diskurálgatunk.</p>
					<p>- Okosabban teszi urambátyám, ha alszik.</p>
					<p>- Könnyü magának, de ilyen öreg ember, mint én, nincs olyan jó álommal
                        megáldva.</p>
					<p>- Kérem szépen, vegye ugy, mintha - angol volnék. Good night.</p>
					<p>Ezzel befordultam, s csalogattam vissza az elprüsszentett álmot; de nem jött,
                        egypárszor a közelben ólálkodott, de “Marci bácsi”-tól nem mert belépni,
                        pedig akkora ásitásokkal igyekeztem bekapni, hogy Marci bácsi megsajnálta
                        az állkapcsomat. Mit volt mit tenni, beszélgetéssel ütöttük agyon az időt,
                        mig valahol Komárvárosban bucsut nem vett tőlem, s csak az az egy bántotta,
                        hogy nem kóstoltam meg a tubákját. Van eszem, hogy szétrobbantsam a
                        fejemet.</p>
					<p>Ilyen barátságos utitársam se volt Triesztig. A mint átléptünk a határon,
                        hallgatag, bizalmatlanul pislogó szlovének, fád katonatisztek közé kerültem
                        s annál nagyobb kéjjel merültem a regényes vidék szépségeibe, melyek
                        Pragerhoftól Laibachig elém tárultak. A hosszas esőzésektől a növényzet
                        déliesen buja, a mezőkön vizpárák köde, a hegytetőkön vizterhelt felhők, viz
                        és nedvesség, sár és hidegség mindenfelé. A Szan, Száva, Mura megdagadt
                        árját hömpölygeti, a hegyoldalakból minden harminc lépésnyire zajos
                        zuhatag ömlik alá. A gabonavetések megdőlve, krumpli, kukorica viz alatt, a
                        szegény ember kétségbeesetten áll mellette, és nem tudja, hogy kapáljon-e
                        vagy csónakázzék a földjén. A mint Laibachba, e csinos provinciális városba
                        értünk, óriás záporeső kerekedett. Nem volt időm érintkezésbe lépni a
                        laibachi legöregebb emberekkel, s megtudni tőlük, hogy emlékeznek-e ilyen
                        záporra? A “legöregebb emberek” szokása szerint bizonyára nem emlékeznek. A
                        vasuti állomás mellett huzódik egy pompás gesztenyefasor, oly sürü, hogy e
                        vizözönből egyetlen csepp se tudott a fák alá bejutni, s a lakosok száraz
                        lábbal, a porban sétáltak alatta. Valamivel tovább egy öreg paraszt kapálta
                        krumpliföldjét, egy kis lány követte lépteit, a ki esernyőt tartott föléje.
                        Oly nyugalommal haladtak odább, mintha halak volnának, s a viz csak örömmel
                        töltené el őket.</p>
					<p>*</p>
					<p>Kirobogtunk a buja természet világából, egy egészen más világba: a kő
                        országába, a Karsztok közé. Vonatunk egyre magasabbra törtetett, széditő
                        magas viaduktokon, töltéseken végig, alagutba be, átvágott hegyekből ki.
                        Elhagytuk magunk mögött a záport, elhagytuk az erdőt, elhagytuk magát a
                        földet. Csak a meszes, kő fehérlett felénk mindenünnen. De megkaptuk a téli
                        hideget. A Réaumur fagypontot konstatált. Szerencsére nem volt minek
                        elfagynia, csak a konduktor orrának, a mit ez már a mult télen sietett
                        megtenni, s kéken-pirosan viritott a vonat tetején. Gyér fü és moha (ez a
                        legvakmerőbb növény) nem is zöldel, hanem feketéllik a sziklákon, itt-ott
                        tehenek tesznek kétségbeesett kisérletet a legelésre, messziről összeolvadva
                        a sziklával, csak mikor elbődül, s azt mondja “Jaj be kevés”, látom, hogy
                        nem szikla, hanem tehén. Egy-egy kis födöttebb völgykatlanban 5-6 piros
                        tetejü kis ház félénken bujik össze egy templom felügyelete alatt, nem
                        nagyobb helyen, mint egy magyar parasztudvar.</p>
					<p>Lunch-állomásra érkezünk. Utasok fázva bujnak ki a kupékból. Ugy
                        tapasztaltam, hogy a nászutazó fiatal menyecskék mind náthásak voltak. Előre
                        sajnáltam a férjeket, mert ugy hallottam, hogy nászuton még szokás a -
                        csókolózás.</p>
					<p>Sankt Peternél éri el tetőpontját a vasut. Innen kezdve hanyatlik le, a
                        tenger felé. Alig látni valamit, mert a hol alagut nincs, ott deszka- és
                        kőkerités vonul a vonal mellett, védelmül a bóra ellen. (“Átkozott németje!
                        - mondaná Marci bácsi, - nem elég, hogy olyan drágán méri a vasutját, még be
                        is deszkázza, hogy az ember ne lásson semmit.”)</p>
					<p>Egyéb hiján bámuljuk hát az eget, futó felhőivel, a mint szaladnak le a
                        láthatár szélén, addig-addig bámuljuk, mig egyszer csak észreveszszük, hogy
                        már nem is az eget, hanem a tengert nézzük. Ugy összeolvad a tenger az
                        éggel, hogy nem is tudjuk, hol kezdődik az egyik és hol a másik. És amoda
                        messze, az ölelkező elemek közé tolakodva, fehérlik és füstölög a gyönyörü
                        Trieszt. Megérkeztünk.</p>
					<p>*</p>
					<p>Én Triesztben nem helytartó szeretnék lenni, a ki pedig mindenható ur, hanem
                        - kávénénike. Kávéházakban oly pazarul bánnak a kávéval, mintha tengerviz
                        helyett kávéban lubickolnának a vitorlások a kikötőben. Ha ez a kávé pezsgő
                        volna, nyolc krajcárért csaprészegre ihatná magát akárki. Iszik is egész nap
                        mindenki, a helytartótól, a podesztától kezdve le Rafaelig, a ki korántsem
                        festő, hanem szegény evezőlegény egy sétacsónakon. Ezenkivül a hal is mesés
                        olcsó; a vendéglők étlapján kerestem is mindig, azon ürügy alatt, hogy olasz
                        specialitást akarok enni. És az olcsó specialitások vadászása alatt mély
                        hálával kezdtem eltelni a német nyelv iránt, melynek karján a mi
                        testvértelen nyelvünk belép a civilizált világba.</p>
					<p>Az étlap német részében ugyanis megüti a szememet a “Kalbsperkeul”‘, mint
                        olasz specialitást meghozattam, s hosszabb tanulmányok után kisütöttem, hogy
                        az borjupörkölt. (Ó hazám!) Volt ott még bizonyos “gollasch”, ez annyira el
                        van terjedve, hogy már német étel és német szó számba megy, a mi valóságos
                        szerencse, mert oly gyalázatosan csinálják, hogy nemzeti becsületünket
                        érzékenyen megkárositaná, ha kisülne róla, hogy ez a “gulyás.”</p>
					<p>De el is rontjuk a gyomrunkat, ha annyit foglalkozunk az ennivalókkal, s az
                        enni nem valókkal. A nagy piacról zene üti meg füleinket. Ma ott
                        “platzmusik” van. A gyönyörü piac, melyet paloták és a tenger határolnak,
                        tiz gázlángos kandeláberek nagy száma világit, s egy öt oroszlánfőből vizet
                        dobó közkut s kedves sétatér diszit, hemzseg a néptől. Köröskörül földszint,
                        ragyogó kávéházak előtt, márványasztalkák körül hüsitő italokat
                        szörpölgetnek az urak, verik a taktust, s dudolgatják a dalt, melyet a
                        katonazenekar harsogtat. A legkedveltebb olasz operákat fujja. Nyugodtan
                        alhatol felix Ausztria, mig a gyakorlott cseh tüdők ily kitünővé alkotják
                        hadsereged zenekarait, addig nem féltheted Triesztet az elszakadástól. Az
                        osztrák rokonszenvek leghathatósabb táplálója a katonazenekar, mely kedvence
                        a triesztieknek. Konstatált tény, hogy az irredentistáknak abszolute semmi
                        zenei hallásuk sincs, ezért ellenségei Ausztriának. Mig végigsétálsz a
                        zenei élvtől átszellemült tömegen, konstatálod, hogy ha csak katonatisztbe
                        nem botlasz, nem hallasz egyetlen német szót sem. Egy tökéletes olasz város.
                        Ah, ha Budapest ennyire magyar volna. Hisz minálunk mutogatni lehet azt a
                        kaputos embert, a ki nem tud németül, ott pedig minden tizedik beszél csak
                        oly töredezve, hogy az ember kéri, beszéljen csak olaszul, mert anyanyelvét
                        oly élénk taglejtésekkel és grimaszokkal kiséri, hogy süketen is megértjük.
                        A Triesztbe betelepülő német két év alatt tökéletes olasz nyelvüvé válik. S
                        mily bizalmatlanul s lenézéssel tekintenek a németül beszélőkre.
                        Maguktartása csak akkor változik meg, ha megmondjuk, hogy magyarok vagyunk.
                        A “Mária” tengeri fürdőben az öreg fürdősné majdnem a nyakamba borult, s
                        büszkén elkezdé “egy, kettő, három”, “jó napot”, “uram” s még egypár szót
                        annak bebizonyitására, hogy tud magyarul. Bár inkább ne tudott volna
                        magyarul, s - lett volna fiatal. Hazai gyermekvilágunkat izgatottságba fogja
                        hozni az a tapasztalatom, hogy a sétatéren még este kilenc után is vigan
                        dantéztak a gyerekek, mig nálunk odahaza eddig már kétszer megpacsolták
                        Gyuluskát, mert nem akar elaludni. A zenekar hangversenyét a “Csicsóné”-val
                        fejezte be, mit én, nem akarván hazafias tüntetésemmel föltünést kelteni,
                        magamban frenetikus csenddel üdvözöltem.</p>
					<p>A diszes közönség dacára erősen vigyáztam zsebeimre, mert mindenütt ott
                        lábatlankodtak az apró halfogók, a kik körülbelül a mi budapesti
                        csirkefogóinknak felelnek meg, de sokkal praktikusabb kiadásban, mert mig
                        ezek sohasem fognak csirkét, azok igenis fognak halat a tengerből. Ez is
                        csak egy diszesebb neme a naplopásnak, de semmi kifogásunk sem lenne ellene,
                        ha a napon kivül egyebet nem lopnának, a mi már a büntetőtörvénykönyvbe
                        ütközik. Mert szeretnek a zavarosban halászni, akár tengerviz legyen az,
                        akár tenger nép. Én nem kerültem a horgukra.</p>
					<p>A muzsika alatt elsétáltam a régi városba, s mit pillantok ott meg a
                        piazzetta Santa Lucián: egy kocsmát, ezzel a fölirattal: “Birraria all’
                        antico ungherese.” Sörmérés az antik magyarhoz. Persze beléptem, s egy pohár
                        rossz sör mellett vallattam a pincérnőt, a ki sült olasz, s a tulajdonost, a
                        ki egy antik sváb: egyik sem tudta megmagyarázni, hogy a cim hogyan került a
                        kocsmára. Talán ha velük itattam volna meg a sörüket, hamarabb kivallották
                        volna. E mellett a vendéglős azt kérdezte tőlem, igaz-e, hogy Magyarországon
                        agyonverik a zsidókat? Nem valamennyit! - felelém. “Hát kiket?” “A kik rossz
                        sört mérnek!” Ezzel fogtam a poharamat s tartalmát az utcára öntöttem. A
                        vendéglős - zsidó volt.</p>
					<p>A tengerpart felé tértem vissza. Egy skutarii bárka még akkor is rakodott. És
                        mivel? Szappannal. Hát a Balkán félszigeten már - eszik a szappant. Az
                        egyszeri oláh tévedése divatba hozta. A térzene haza takarodott, vele a
                        tömeg, a hajókról mélabús dallamok röpülnek a száraz felé, mely csöndes;
                        néha egy távoli gőzfütty hasitja meg a csöndet, a világitótorony ragyogó
                        fénye a holddal kacérkodik; vitorlás halászbárkák, mint fehér kisértetek
                        lebegnek a ringó vizeken, egy sötét csónak suhan kifelé valamely távolabb
                        horgonyzó hajóhoz, evezőcsapásai széles gyürüket vernek a tükrön; a
                        helytartó palotája előtt egy magyar baka patkós bakancsai kopognak, az alvó
                        város fölött virraszt az osztrák szurony néma társaival, a citadelláról
                        letátongó öblös ágyukkal... és a város alszik és álmodik és ezt az álmot jó
                        nem tudni annak az ágyunak és annak a szuronynak.</p>
				</div>
				<div type="chapter">
					<head>MIRAMARE.</head>
					<p>A meszes sziklatömeget elcsábitotta a tenger, mely hizelegve, évszázadokig
                        nyaldosta lábát; sivár volt már neki a sasok és felhők szerelme, megesett
                        szive az állhatatos óceánon, mely jókedvében ragyogva verte vissza a hegyek
                        képét, haragjában pedig bőgve szaggatta lábait.</p>
					<p>És a hegy sziklagörgetegei megindultak, s rohanva temetkeztek a csalfa tenger
                        mélyébe.</p>
					<p>Mohó sistergéssel nyelte el őket a tenger.</p>
					<p>De a szikla okos szerető. Nem rohant teljesen vesztébe. Berontott a vizek
                        birodalmába, de ott is ő maradt meg urnak. Fölötte áll a hullámoknak, s ezek
                        most még haragosabban tajtékoznak körülötte.</p>
					<p>Igy áll ott ez a kis szikla-félsziget, elhagyatva, pusztán. Mintha a mögötte
                        álló kopár hegyóriásnak ő volna a lába, melyet az az utat tapogatni előre
                        tolt, s készülne átlábolni a tengert.</p>
					<p>Egy napon megállt a sziklán egy ember, egy osztrák császári főherceg. Volt
                        benne költői kedély, fantázia, izlés. Imádta a tengert, rajongott a
                        természet vadregényes szépségeiért. Tekintete végigszállt a sósvizek
                        végtelenségén, fölfutott a hegyek magas ormára, a látvány megrezditette
                        lelkének poétikus hurjait, fölizgatta fantáziáját, s ő igy kiáltott föl: “Én
                        itt paradicsomot fogok teremteni.”</p>
					<p>Lábával nagyot dobbantott a sziklán, s ennek hangja azt felelte vissza,
                        tessék megpróbálni. És ez kihivás volt egy kemény párharcra.</p>
					<p>A dacos szikla, melyen soha egy árva fűszál meg nem tudott teremni, nagyon
                        kiváncsi volt, hogy miképp lészen ott paradicsom.</p>
					<p>Azon kezdték, hogy a kiváncsi sziklát szépen beteregették termőfölddel. Akár
                        csak bankóval rakták volna be, akkor se került volna kevesebbe. De hát nem
                        hiába császári főherceg valaki. A templom egerének emlegetése nem főhercegi
                        körökből indult ki.</p>
					<p>És mikor a föld ott volt, hogy teremjen, akkor elültették benne Ázsia, Afrika
                        és Amerika csodás virágait, melyeket maga a főherceg gyüjtött össze, mikor a
                        Novará-n a földet körülhajózta.</p>
					<p>Virágnak nézed és ha beleharapsz - kenyér. Tányérnagy piros virágokról azt
                        hiszed, hogy azok terjesztik a kábitó illatot, pedig hiába dugod oda
                        orrodat: szagtalanok; és nem veszed észre lábadnál az apró lilás
                        fejecskéket, melyek ostromolják illatukkal érzékedet. Egy zöld indus
                        vigvámba be akarsz lépni, hát azt veszed észre, hogy fakunyhószerüen
                        terebélyesedő fa.</p>
					<p>A meglepetések kertje. Már annyira belejöttem a meglepetésekbe, hogy egy
                        furcsa formáju növényt teljes öt percig vizsgálgattam, mig vezetőmnek
                        elhittem, hogy - kukorica. Persze aztán már nem találtam furcsa
                        formájunak.</p>
					<p>Ebben az exotikus kertben épittetett magának a főherceg egy kis kastélyt, s
                        ott kidolgozta egy remek nagyobb kastélynak a tervét, mely a kiugró
                        sziklalábra várta épittetését.</p>
					<p>Ekkor megjelent a fátum, s egy trónt tett a főherceg elé. A főhercegből lett
                        Miksa császár, a mexikóiak császára.</p>
					<p>Ágyudörgés közt szállt a föllobogózott hajóra, mely őt az idegen világrészbe,
                        ismeretlen alattvalói közé vitte.</p>
					<p>Childe Harold nem bucsuzott fájdalmasabban hazájától, mint ő az imádott
                        partoktól. Hazám, jó éjszakát! intett borusan, mikor a friss szél dagadó
                        vitorlákkal ragadá őt az ismeretlen messzeségbe.</p>
					<p>És a sziklán, merészen a tenger fölött, épült egy csodás kastély, szigoruan
                        az eltávozott gazda tervei szerint.</p>
					<p>És a gazda sohase tért vissza a tündérpalotába.</p>
					<p>Egy napon sötét hadi-hajó jelent meg a tengeröbölben. Lobogói félárbocra
                        eresztve jelenték a gyászt; ezen a hajón hozták Miksa császárt halva.</p>
					<p>Föllázadt alattvalói halálra itélték s agyonlőtték. Mexikó földje beitta
                        piros vérét, s a paradicsom csak holtan látta viszont gazdáját.</p>
					<p>A siri csöndet csak az özvegy verte föl zokogásával, melylyel hiába kérte
                        vissza a haboktól, melyek elszálliták, imádott urát.</p>
					<p>A fájdalom összetörte lelkét, s örök éjszaka borult reá; ott hagyta a kedves
                        és átkozott helyet, hol legboldogabbnak és legboldogtalanabbnak érezte
                        magát.</p>
					<p>Néhány régi cseléd őrzi a kastélyt és a kertet, őrzi és ápolja, mintha
                        mindennap várná ura érkezését. Az örökzöld, örökké viruló kertet sürüen
                        látogatják az idegenek, a kik ki-kirándulnak Triesztből... Egy-egy szálat
                        őrzök én is Miksa császár és Charlotte császárné kedvenc virágaiból. Azokról
                        a bokrokról szakitám, melyek szeliden hajolnak a tengerben elvesző lépcső
                        fölé, melyen a császár a biztos szárazföldet elhagyta; ezek inték feléje az
                        utolsó bucsut, ezekről tépett le egy marékkal Miksa, s tüzte gondtalanul
                        kalapja mellé... Ezekkel hintették be koporsóját.</p>
				</div>
				<div type="chapter">
					<head>UTAZÁS DÉLRE.</head>
					<p>Az osztrák csillagászok Indiába expediciót küldtek, hogy onnan a földnek az
                        üstökössel való összeütközését jobban megfigyelhessék. Az üstökös nem
                        jelentkezett az osztrákoknak, mert valószinüleg nem tudta, hogy zde-vel,
                        jelen-nel vagy hier-rel mutatkozzék-e be s a tudósok elintézetlen ügygyel
                        tértek haza a messze keletről. A mi engem illet, anyagi eszközeim nem
                        engedvén meg ilyen költséges kirándulást, elhatároztam, hogy az Adriai
                        tengerről fogom nézni a világkatasztrófát. Bucsut vettem tehát a veszendő
                        szárazföldtől s Fiuméban fölszálltam a Pannónia födélzetére, mely a dalmát
                        partokon, le egészen Kattaróig, a gyorsjáratokat végezi.</p>
					<p>A Pannónia az Ungaro-Croata nevezetü részvénytársaság legszebb, legnagyobb
                        személyszállitó hajója. A hasában ezerötszáz lóerejü gép dolgozik, a
                        kapitánya egy német nevü dalmatába oltott olasz, remek tengerésztipus,
                        kitünő konverzáló, a ki utólérhetetlen elegánciával tud elnökölni a hajó
                        ebédjein és vacsoráin.</p>
					<p>Remek időben, délelőtt tizenegykor indultunk el Adria gyöngye nevü kies
                        kikötő városunkból, hol olasz honfitársaink az uj villámos vasut Tilos a
                        köpködés cimü táblácskái miatt éppen tüntettek, nem esztétikai, hanem
                        nemzetiségi szempontból. A hajó Cherso és Veglia szigetek közé siklott a
                        csatornában, balra hagyva a Cirkvenicát, hol eddig több tőkepénzes
                        megbetegedett, mint a hány beteg meggyógyult. Aranyos párában tünt el a
                        messzeségben Abazzia, Lovrana s hajónk elbujt a szigetek közti
                        tengerszorosban.</p>
					<p>Megkezdődött az állati élet a hajón. A kifekvés a napra. A sütkérezés. A
                        gondolkozás megszünése. Az érzékek elzsibbadása. Csak a tüdő működik
                        fokozottabb mértékben e teljesen pormentes, sósizü, tiszta levegőben. E
                        pillanatban tisztában voltam azzal, hogy legokosabb barom a csörgőkigyó. Nem
                        azért, mert csörög, hanem mert ha egyszer jóllakik, utána tiz napig egy
                        helyben fekszik, sütkérezik vagy alszik és emészt. Ha ember volna, én
                        megtenném osztrák miniszterelnöknek: oda ilyen nehezen mozditható,
                        érzéketlen és jógyomru bestia kellene.</p>
					<p>Puszta szigetek mellett siklottunk el. Egy-egy kolostor, kisebb kaliberü
                        világitó torony vagy halászkunyhó tünt föl a satnya bokrok közt. Aztán
                        egészen lakatlan szigetek jöttek. Majd elhagytuk a horvát partot s a
                        novemberi nap sárga fényében mintha havas tetők jelentek volna meg. A dalmát
                        mészhegyek voltak. Minő kopárság, milyen szomoru, sivár látvány! (Lásd
                        bővebben Az osztrák-magyar monarkia irásban és képben XII. kötetében.)</p>
					<p>Ebéd alatt a kapitány minden bevezetés nélkül a skorpiókról kezdett nekem
                        beszélni. Az asztalon volt ugyan egypár ehhez hasonló tengeri szörnyeteg,
                        olajban kirántva, de azért nem értettem, hogy mi közöm e kicsiny, de
                        rettegett fenevadhoz. Hozzá intézett kérdésemre a skorpiót összefüggésbe
                        hozta magyar voltommal, azt mondván, hogy ugy tudja, hogy mi magyarok
                        mostanában nagyon érdeklődünk a skorpiók iránt. Ne mondja! De igen! És
                        bizonyságul előhoz egy budapesti levelet egy jeles irótársunktól, nekem egy
                        öreg barátomtól, a ki ujabban a zsurnalisztikában annak a bizonyos szellemes
                        suszterinasnak a szerepét játszsza, a ki mindig és mindenben fölfedezi, hogy
                        a lánchidi kőoroszlánoknak nincs nyelvük. Tisztelt iróművész barátom
                        egyuttal szenvedélyes levelező s a derék kapitányt éppen a skorpió-ügyben
                        birta nyilatkozatra. Miután a kapitányt biztositottam, hogy a skorpió-ügy a
                        kvótakérdésnél mindenesetre jobban érdekel, elmondta nekem is kisérleteit
                        ezzel az állattal.</p>
					<p>A szárazföld lakói - s a kapitány szánakozóan mosolygott, pedig (jól láttam)
                        az ujjai közt neki sem volt uszóhártyája - azt hiszik, hogy a skorpió egy
                        ősrómai jellem, mely semhogy az ellenség kezébe kerüljön, inkább a farkába
                        dől. Valami csudálatos babona, hogy a skorpió, ha bajba kerül, a farkával
                        sziven szurja magát. A kapitány petróleumba itatott kötelet vont egy skorpió
                        körül s meggyujtotta. A skorpió próbált menekülni mindenfelé s mikor látta,
                        hogy ez lehetetlen, farkával eltakarta szemét s agyszélhüdésben elhunyt.
                        (Ezt nem értettem biztosan, mert a kapitány olasz-horvát-német nyelven
                        beszélt. Olaszul az olasz, horvátul a horvát és németül a - magyar vendégek
                        kedvéért. Lassanként aztán a három nyelvet teljesen összekeverte. Ha az
                        alany német volt, az állitmány volt horvát és viszont. Én meredt szemmel
                        néztem rá. Azt hittem, a kapitányt valami isteni sugallat szállta meg és e
                        pillanatban föltalálta az osztrák nyelvet.)</p>
					<p>Annyit tehát megértettem, hogy a skorpió nem öli meg magát, legfölebb
                        szuggerálja magának a halált s azt a bizonyos mozdulatot a farkával csak
                        azért teszi, hogy elfödje a tekintetét a közelgő halál elől, mint Caesar,
                        mikor Brutus belédöfött. Római vonás tehát mégis van az állatban.</p>
					<p>Csuszó-mászókról lévén szó, Wallentsits, a fiumei podeszta (egy jó,
                        magyarképü, nyájas öreg ur) közbeszólt, hogy hát azt tudjuk-e, hogy
                        Cherso-szigetén a vipera nem él meg, holott a körüle lévő szigetek mind tele
                        vannak viperával. Chersón valami különös fű terem, melytől a vipera, ha csak
                        a szagát érzi, azonnal megdöglik. A chersói villáknak tehát megvan az az
                        előnyük, hogy igy hirdethetők: Száz aranyat egy viperáért.</p>
					<p>A kapitány folytatta:</p>
					<p>- És tudják-e, mitől pusztul ki a hajón az egér? A macskától? Nem. Mikor
                        egyszer Dél-Amerikába mentem, öt hatalmas kandurt vittem magammal és mégis
                        hiány nélkül visszahoztam az innen elvitt ötven- vagy hatvanezer egeret.
                        Ekkor egy vén tengerész azt a tanácsot adta, hogy hozzak a hajómra fehér
                        egereket, ettől elpusztulnak. Mosolyogtam. A vén tengerész erre azt mondta:
                        - Tudja mit, signor commandante, ugy is olcsó mulatság, adok én magának
                        ajándékba egy kis kalickában öt fehér egeret, remélem, nem veti meg? - Nem
                        én! - Elhozta. - Három nap alatt nemcsak az egerek, hanem a macskák is
                        megszöktek a hajóról. De nem szükséges eleven egér. Elég, ha egy szál fehér
                        egérnek a bőrét bárhol a hajó falába beteszszük. Az én hajómon is van ilyen
                        amulett befalazva. És egérnek nyoma sincs.</p>
					<p>(Birtokos urak, ezt a granáriumokban is meg lehetne próbálni.)</p>
					<p>- És, uraim, - fejezé be a kapitány, - még egyet. Tudják-e, mitől pusztul a
                        muszka? Nem a svábbogár, hanem a muszka, a ruszni? A boraxtól. Ha egy darab
                        boraxot papirba göngyölitve a szoba sarkában elhelyezünk, attól az egész
                        lakásból rémülten menekülnek a muszkák. Bocsánat, a hidra hivnak.</p>
					<p>A féregirtó diskurzus után mi is a födélzetre siettünk. Napalkonyat. A tenger
                        vérvörös, a szigetek kékek, a hegyek rózsaszin fátyollal vannak boritva.
                        Csodálatos szép látvány itt a nappal haldoklása és az éj megszületése. Zára
                        erődjei és házai jelennek meg a távolban, mire odaérünk, elnyeli Dalmácia
                        fővárosát a homály. Kigyulnak a házak ablakai, s mint megannyi kiváncsi,
                        sárga szem bámulnak ki a halkan morajló tengerre. A Pannónia is villámos
                        fényben ragyog s a mólón az intelligencia sétálva nézi, épp ugy, mint
                        Nagy-Kátán a vonatot.</p>
					<p>Tovább indulunk, a csillaghullás első éjszakájában. Lement a nap, de
                        csillagok nem hulltanak! Szilárdan állt és ragyogott valamennyi az égen. Egy
                        utitárs citerát vesz elő s bánatos olasz nótákat ver ki rajta. Van is oka,
                        ha olasz, busulni, mert Itália édes nyelvét ugyan kipusztitották erről a
                        partvidékről alaposan. Mint a dalmát mészhegyeken az elárvult fűszál, ugy
                        lig-lóg itt még az olasz nyelv. De elvesztette minden pozicióját. Pedig
                        micsoda ur volt itt Velence, s hogy szerették az olaszságát. Még I. Napoleon
                        közeledtére tizenkétezer marcona dalmát katona sietett át az Adrián a
                        köztársaság megvédelmezésére, de az elfajzott nobilik gyáva békét kötöttek s
                        hazaküldték a harcosokat. Aztán jött az osztrák s rátette a kezét... arról a
                        sok magyar vérről pedig, mely itt hétszáz év előtt elfolyt, sejtelme sincs
                        már senkinek, még annak a szomoru magyar fiunak sem, a ki fönt a kopár
                        hegytető erődjén puskájára támaszkodva őrt áll s vigyáz, hogy a horvátok
                        nyugodtan és békében dolgozhassanak a délszláv birodalmon...</p>
					<p>A hajó némán siklott tova, s mi lestük-vártuk a csillaghullást. Nem
                        következett be. Másnap éjjel bóra volt és felhős ég: megint nem láttunk
                        semmit. Igy tehát kisebb kaliberü expediciónk, - s ezt némi büszkeséggel
                        emlitem, - ugyanolyan eredménynyel járt, mint az osztrákoké. Bizony, ha a
                        sors megkérdezné, hogy mi szeretnék lenni, azt mondanám: Csillagvizsgáló,
                        felhős időben. Ez egyike a kényelmesebb állásoknak.</p>
					<p>És most már bevallom, hogy utazásom tulajdonképpeni célja Montenegro vármegye
                        meglátogatása volt. Meg akartam győződni, hogy igaz-e az az állitás, hogy
                        Cettinye, ha száz évig igy halad, eléri Vácot. De hóvihar volt a
                        Fekete-hegyek közt s le kellett mondanom a kirándulásról.</p>
				</div>
				<div type="chapter">
					<head>UTAZÁS BOSZNIÁBAN.</head>
					<p>Egy társaság, a melyben csupa jóbarátom, még pedig iró és művész volt,
                        egészen váratlanul fölszólitott, hogy utazzam velük Boszniába.</p>
					<p>- Nagyon szivesen, - feleltem a társaság nevében fölszólitónak olyan közömbös
                        hangon, mintha azt javasolta volna, hogy gyerünk a Matskássyba
                        vacsorálni.</p>
					<p>Azután többé nem foglalkoztam az eszmével. El is felejtettem. Istenem, az
                        ember nemcsak az asszonyoknak tett igéreteit szokta, elfeledni.</p>
					<p>Elfelejtettem, hogy exakt elméjü tudósokkal van dolgom, a kik a történelmet
                        és a néprajzot hivatalból kultiválják. Ez a kenyerük. Pár nap mulva kaptam
                        egy nyomtatványt: a kirándulás részletes programját.</p>
					<p>Megdöbbentem. Ezek nem tréfálnak. El kell mennem Boszniába. Hol is van
                        csak?</p>
					<p>Emlékeimbe mélyedtem. Mit is tudok én Boszniáról? Én, a ki személyesen
                        ismerem Európa minden országát, elengedtem volna magamnak teljesen Boszniát?
                        Homályosan, mint a téli virradat, kezdett derengeni bennem a visszaemlékezés
                        halavány sugára.</p>
					<p>Megjelent előttem egy hosszu, sovány piarista tanár alakja, a ki régmult
                        időkben Európa földrajzára oktatott. És ugy rémlett, hogy a török birodalom
                        keretébe elhelyezve beszélt Boszniáról, a hol a hétszilvafás nemes embernek
                        is legkevesebb hatvan szilvafája van, s a hol törökök laknak. A törököknél
                        csak a töröknék vannak többen, mert egy töröknek több felesége is van.
                        Punktum. Ez az egész. Ennyi maradt a fejemben összesen. Szeretnék
                        szégyenletemben a föld alá bujni, ha eszembe jut, hogy a földrajzból
                        kitünőm volt.</p>
					<p>A történelemből már eszemben maradt két név: Jajca és Hervoja. Jajca egy
                        hires bosnyák vár, Hervoja pedig egy hires bosnyák vajda, - de mérget nem
                        mernék rá venni, hogy nincs-e megforditva. Hervoja és Jajca történetéről
                        azonban halvány sejtelmem sincs. Az tudom, hogy magyar vitézek sokat
                        verekedtek odalent a törökökkel. Igy hát az ország a törököké lett. Talán
                        Harun al Rasid járkált ott álruhában s Ali Baba garázdálkodott ott negyven
                        rablójával és a pálmák és datolyafák árnyékában sétálgatott Haydé, a szultán
                        szép leánya. Ki tudná megmondani? Én nem.</p>
					<p>Később Bosznia határozottabban összeköttetésbe lépett velem. Bejegyzett
                        joghallgató voltam, s mint ilyen kötelességemnek tartottam megakadályozni
                        Bosznia okkupációját. Tizennyolc éves szivem egész hevével ellene szegültem
                        Andrássy és Tisza Kálmán pokoli tervének. Nem volt olyan éjszaka, hogy a
                        Bátori- vagy a Micsek-kávéházban ezt a két urat hazaárulónak ne jelentettem
                        volna ki. Akkor még voltak jogászok, a kiknek nem az volt az életcéljuk,
                        hogy állami vagy városi hivatalba jussanak, s aztán a szamárlétrán lassan
                        kapaszkodjanak fölfelé. Akkor a közélet minden mozzanata végiglüktetett az
                        ifjuságon és minduntalan tett valamit, sok szamárságot, de sok nemes és szép
                        dolgot. Az okkupáció előkészitése idején még különösen élénken élt
                        lelkünkben a nagy török tüntetések emléke, mikor Szücs Gyula és Lukács Gyula
                        oly sok borsot törtek az orosz cár orra alá, s a mely korszakról az egyetem
                        történelme följegyezte, hogy mikor a diszkardot hajón vitték
                        Konstantinápolyba Abdul Kerimnek, Szücs Gyula kunsztja ellen Lukács Gyulának
                        három izben bandája volt.</p>
					<p>Ez emlékek hatása alatt kiadtuk a jelszót az egyetemen, hogy a török
                        testvértől nem veszünk el semmit. Emlékszem jól az ez ügyben tartott egyik
                        viharos ülésre, a központi egyetem harmadik számu tantermében. A
                        patikusokban már hülni kezdett a testvériség érzése és szónokuk
                        kijelentette, hogy nem lehet testvériséget tartani egy olyan nemzettel,
                        melynél a többnejüség is divatozik. A mire a mi ellenszónokunk azzal felelt,
                        hogy igaz ugyan, hogy a törököknek több feleségük van, de ezt kiegyenliti,
                        az, hogy ennek megfelelőleg több anyósuk is van. Ez döntött és a
                        testvériséget kimondtuk. A másik gyógyszertanhallgató ama nézetének adott
                        kifejezést, hogy Andrássy Gyula és Tisza Kálmán jobban tudják, hogy mit kell
                        tenni, mint mi, mely nyilvánvaló hazugságra óriási fölháborodás tört ki s
                        második számu ellenszónokunk nem habozott a gyógyszertanhallgatókat
                        fekélyeknek elnevezni hazánk testén, a mi a jogászok közt tomboló tetszést
                        keltett. A gyülés elnöke hivatkozva arra, hogy Magyarország alkotmányos
                        ország, a hol a kisebbség mindig alávetette magát a többség akaratának, a
                        patikusokat távozásra szólitotta föl. S mivel a patikusok nem akartak
                        távozni, emez alkotmányellenes maguktartása anyira felháboritotta a
                        jogászokat, hogy csinos kis verekedés után kidobtuk őket. A verekedésből
                        huszonkét kihivás támadt, s másnap a főváros összes vívótermeiben folyt a
                        bosnyák háboru.</p>
					<p>Következő gyüléseink nem kevésbbé viharosak voltak, bár mindnyájan egy
                        véleményen voltunk. Épp ez a jellemző vonása az ifjusági gyüléseknek. A
                        fölött tanácskoztunk, hogy mit tegyünk? Sokan a berlini kongresszusnak
                        akartak bizalmatlanságot szavazni. Az eszme ekzotikus lévén, nagyon
                        tetszett. Mások a szultánhoz akartak bizalmi föliratot intézni. Némelyek egy
                        nagy diákgyüléssel egyszerüen ki akarták mondatni, hogy tiltakozik az olyan
                        kormánypolitika ellen, mely a nemzet ifjuságát mészárszékre viszi. Ezt,
                        mint leghelyesebbet, óriási többséggel leszavazták, mire valamennyien,
                        meguntuk az ügyet és stante pede elmentünk a szabadelvü kör elé tüntetést
                        rendezni. Negyvenhat egyetemi hallgatót letartóztattak, köztük tiz patikust
                        is, a mi azt bizonyitja, hogy még nem fajult el teljesen a
                        gyógyszerész-vér!</p>
					<p>Ilyen siralmas véget ért a mi okkupácionális politikánk és kétségtelen, hogy
                        erre Tisza és Andrássy vérszemet kaptak és el merték foglalni Boszniát.</p>
					<p>A háboruról nem beszélek. Arról tudok annyit, a mennyit az ujságokban
                        olvastam.</p>
					<p>Hanem a háboru után Bosznia csodálatos méreteket kezdett ölteni
                        Magyarországon.</p>
					<p>Az egyszerü, hir nélkül tengődő, századok óta nem szereplő országról
                        egyszerre pontos értesülései támadtak mindenkinek. Az ugynevezett
                        baka-értesülések.</p>
					<p>A bakának a civillel szemben teljesen igaza van. A bakát akarata ellen
                        levitték háboruba, koplalt, gyalogolt, verekedett, esetleg sebet is kapott,
                        ellenben a civil itthon ült, lelkesen olvasta az ujságokat és hadászati
                        disputákat folytatott a kávéházban.</p>
					<p>A baka tehát azzal az elhatározással jött haza, hogy a háboru alatt sokat
                        irigyelt civilt, a mennyire csak lehet, bolonddá teszi. Ezért mindegyik
                        hihetetlen kalandok központjává tette magát. Eseményeket, embereket, magát a
                        természetet is átalakitotta a maga gusztusára.</p>
					<p>És Boszniából egy csodálatos ország lett. A szegény bosnyákok kétöles
                        alakokká nőttek. Az erdőkben oroszlánok orditottak, a várak kapuit sárkányok
                        őrizték.</p>
					<p>Baka sohasem volt több, mint tiz-tizenöt egy rakáson, velük szemben pedig
                        öt-hatezer bosnyák. S végül mindig a sok ezer bosnyák futott.</p>
					<p>A fene bosnyák, ugy látszik, sohasem aludt, mert a baka minden támadást
                        éjszakára tett. Hogyan riadtak föl a Kánya Jóskával ketten legédesebb
                        álmukból hatszáz török közt, s hogyan védték magukat két nap, két éjjel egy
                        fa tetejéről. A török meggyujtotta a fát, de egy eső eloltotta, akkor
                        kifürészelték, de a fa ugy dült ki, hogy ők átestek a sziklahasadék tulsó
                        felére és onnan is még visszalődöztek az áruló ellenségre.</p>
					<p>A házunkban lévő mértékhitelesitő hivatal szolgája a környék összes
                        vénasszonyainak hüledezése közt beszélte, hogy mikor Szerajevót bevették, ők
                        a csecsemőket lábuknál fogva verték a falhoz. Ő maga szerényen csak tizenöt
                        csecsemőt vallott be. Két év mulva már hatvankét csecsemőnél tartott. A mint
                        a háboru emléke halványulni kezdett, föl kellett emelni a csecsemők számát,
                        hogy a hatás megmaradjon.</p>
					<p>Eleinte nagyobb hazugságok nélkül is hősnek tekintettünk mindenkit, a ki a
                        kriegsmedáliával onnan jött haza. Ők hozzászoktak a dicsőség szürcsöléséhez
                        s nehogy a mennyei ital fogyjon, kénytelenek voltak vitézi tetteik számát
                        szaporitani.</p>
					<p>És ezek a Hári Jánosok tették népszerüvé Boszniát, melyről mint nagyságuk,
                        érdekességük, dicsőségük alapjáról lassan-lassan fokozódó gyöngédséggel,
                        szeretettel emlékeztek meg.</p>
				</div>
				<div type="chapter">
					<head>MEHMED BÉGNÉL.</head>
					<p>Apám egyetlen axiómát hagyott rám örökségül: Sohse egyél olyan ételt, a miről
                        nem tudod, hogy micsoda.</p>
					<p>Én ezt az axiómát olyan komolyan vettem, hogy eleinte még a töltött káposzta
                        iránt is bizalmatlan voltam, nem tudva, hogy mit rejt magában a töltelék.
                        De később - különösen a külföldön, - beláttam, hogy az axiómáknak is megvan
                        a maguk nemzetisége, s nincs nemzetközi érvényességük.</p>
					<p>Már odáig jutottam, hogy Szerajevóban végigettem egy kilencfogásos török
                        vacsorát, s egyetlen fogásról sem tudnék számot adni, hogy tulajdonképp
                        miből áll és miféle eljáráson megy keresztül, mielőtt az asztalra kerül.</p>
					<p>Ugy történt, hogy a szerajevói remek keleti stilusban épitett városházát
                        tekintettük meg. A nagy előcsarnokban egy jóképü, barnaarcu, fehérbajuszu,
                        jól megtermett, feketébe öltözködött ur fogadott, fején az elmaradhatatlan
                        fezzel.</p>
					<p>Kapetánovics Mehmed bég, török nemes ember volt Szerajevó polgármestere.</p>
					<p>Meghajtotta magát s szóla:</p>
					<p>- Térjetek be, óh barátaim, ebbe a nagy palotába és nézzetek meg mindent a
                        szemetekkel, hogy hazatérve elmondhassátok, láttátok azon helyeket, honnan
                        igazságosan intéztetnek Szerajevó lakosainak közügyei.</p>
					<p>A mire vezetőnk emigy nyilatkozott:</p>
					<p>- Tudjuk, óh nemes urunk, hogy a város közügyei igazságosan intéztetnek, mert
                        kezeidbe vannak letéve, bölcs férfiu, csupán mint magyar testvérek jöttünk,
                        hogy megmutassuk irántad érzett nagy tiszteletünket.</p>
					<p>A mire a polgármester:</p>
					<p>- Tehát jertek és áldás kisérje lépteiteket.</p>
					<p>Hát nem egyszerübb és kellemesebb ez, mint nálunk a fő- és alpolgármesterek
                        üdvözlő beszédei? A városháza helyiségei gyönyörüek. Olyan az egész épület,
                        mintha csak remekbe, kiállitani, megbámulni csinálták volna, s valahol
                        másutt egy kis, szurtos házikóban meg dolgoznának. A munka patinája nincs
                        meg rajta. Nem is mertem ezek után a restanciák felől tudakozódni.</p>
					<p>Mikor körüljártuk, Mehmed bég ujra megszólalt:</p>
					<p>- Emberséges barátaim! Ha ezek után megtennétek azt a szivességet, hogy a
                        saját otthonomba jöttök, nagyon boldoggá tennétek.</p>
					<p>Természetesen elfogadtuk. A polgármester háza a városház tőszomszédságában
                        van. Nagyterjedelmü épület, két udvarral és két házzal, de mindegyik csak
                        egyemeletes. Az emelet, török módra, kijebb áll a földszintes résznél, ugy,
                        hogy esős időben oda lehet állni, nem ázunk meg. Az egyik ház és udvar az
                        uraké, a másik a hárem. Beléptünk az uri fertályba. Gyepes udvar, fák,
                        közepén egy kis szökőkut egy ölre ugró vize locsog, az egyik sarokban öt-hat
                        méhkas, szorgalmas lakókkal. Falomb, vizmoraj, méhzümmögés; micsoda idill
                        itt a város közepén! Széles falépcső vitt föl az emeletre. A nagy
                        férfiszobába értünk. Csupa szőnyeg minden, a földön is, a falon is.
                        Köröskörül alacsony kerevet huzódott, előtte apró asztalok állottak. A szoba
                        csupa ablak. Köröskörül ablak, fényesen beragyog a nap. (Pompás műterem
                        volna, mondja Roskovics). Gazdánk tehát nemcsak a vizet, a zöldet, hanem a
                        világosságot is szereti. Egészséges lelkü ember lehet. Azt a fölvilágositást
                        kapom, hogy minden török ilyen. A boltja bent van a városban, a lakása pedig
                        kint a napsütötte hegyoldalban, a város lombos, mosolygós részében.</p>
					<p>Alig ültünk tiz másodpercig a kereveten, megjelent egy termetes bosnyák
                        legény s széles ezüsttálcáról gyüszünyi csészékbe öntött török (zaccos,
                        vagyis satzos) kávéval kinál. Ha az ember kiissza, ujra kinálja, bujurum
                        effendi, vagy molim goszpodine (tessék nagyságos ur!) szóval. Olyan ez, mint
                        nálunk a délelőtti konyak, vagy, de ezt, fájdalom, már nem tartják
                        elegánsnak, a szilvórium. A sok pancsolt konyak teljesen kiszoritotta a
                        régi, jó, ősi szilvóriumot és borovicskát, épp ugy, mint a nyomorult
                        butorcsarnok a becsületes asztalos műhelyt s a szélhámos huscsarnok a derék
                        mészárszéket. Ez a török kávé különben pompás szer, mindenki, a ki
                        Boszniában utazik, igyék belőle annyit, a mennyi csak belé fér, különben
                        megkapja az ugynevezett bosnyák betegséget, mely áll hideglelésből s abból a
                        hasból, melyet mi magyarok egy nagy európai nemzetről neveztünk el s a
                        melyet, tekintettel Vilmos császár iránt való rokonszenvemre, nem ismertetek
                        bővebben.</p>
					<p>Miközben a fekete kávét szürcsöltem s szememet I. Ferenc Józsefnek egy képes
                        lapból kivágott, de be nem rámázott lovasképére (a szoba egyetlen képére)
                        szegeztem, a házigazda szeretetreméltó mosolylyal két könyvet nyujtott át.
                        Az egyik török és arabs, a másik bosnyák közmondások gyüjteménye. Ő maga
                        szedte össze. Különben is lelkes barátja az irodalomnak, maga is iró, a fia,
                        Riza bég, egy rendkivül müvelt fiatal ember pedig elsőrendü bosnyák
                        költő.</p>
					<p>Mikor már tán negyedszer hordozták körül a fekete kávét, a vitéz Mehmed bég
                        megáll a szoba közepén s szól:</p>
					<p>- Tudom, kedves uraim, hogy önök nagy érdeklődéssel viseltetnek házaink
                        berendezése iránt, ha tehát kivánják, tekintsük meg a háremet.</p>
					<p>Valószinüleg nagy meglepetés tükröződött arcunkon, mert mosolyogva
                        folytatá:</p>
					<p>- A kalitka megvan, de a madár elrepült.</p>
					<p>A mely madárnyelv európaira leforditva annyit tett, hogy Kapetánovics
                        Mehmedné ő nagysága a bég ur mezei birtokán időzik s ott, mint afféle gondos
                        háziasszony (óh forditsátok félre arcotokat szende leánykák, kik az
                        Ezeregyéj meséin nevelkedtek föl!), paradicsom befőzésével foglalkozik.</p>
					<p>A hárem tehát üres.</p>
					<p>Kapetánovics ur, megjegyzem, egynejüségnek örvend. Boszniában egyáltalán
                        nagyon ritka az a török, a kinek több felesége van. Kettő a legtöbb, a mivel
                        egy ember bir. Ugy vettem észre, hogy a többnejüségről körülbelül ez a
                        fölfogásuk: Szabadni szabad, de tisztességes ember nem teszi.</p>
					<p>Vasgerendával elzárt erős fekete kapu vezetett át a hárem udvarába. Két
                        szolga (nem eunuk) sietve kinyitotta. Az udvart magas falak vették körül. Jó
                        tornász vagy nagyon szerelmes legyen, a ki ezen keresztül mászik. Az
                        udvarban másik két szolga szőnyegek kiporolásával foglalkozott. Nagyot
                        bámultak, mikor egyszerre ennyi svába (igy hivnak Boszniában minden
                        európait, még a horvátot is) tódult be. Széles falépcsőn mentünk föl ő
                        nagysága lakosztályába. De csak az ablakon keresztül tekinthettünk be a
                        puszta szobákba. A szőnyegek le voltak szedve, tehát a szobák teljesen
                        üresek voltak. Az apró berendezési tárgyak mind a mezei birtokon, a
                        nyaralóban vannak még. Az utca felé szolgáló ablakokat sürü farácsozat
                        fedte. Két macska dorombolt az egyik sarokban. Nőnemü macskák voltak.</p>
					<p>Mikor kiváncsiságunkat kielégitettük, elbucsuztunk Mehmed bégtől, a ki ekkor
                        igy szólt:</p>
					<p>- Jámbor és becsületes testvéreim! Most már bizalommal fordulok hozzátok egy
                        kéréssel.</p>
					<p>- Csujemo! (Halljuk!)</p>
					<p>- Eddig csak testvérek voltunk, legyünk jóbarátokká. Gyertek ki ma este
                        hozzám vacsorára, mezei birtokomra és áldjon meg az Isten a legjobb
                        étvágygyal benneteket.</p>
					<p>- Köszönet, emberséges bég, nagy a mi lelkünk öröme a meghivás miatt és addig
                        is, a mig ujra összejövünk, áldjon meg az Isten téged és minden
                        házadnépét.</p>
					<p>Megjegyzendő, hogy én nem az elmondott szavakat, hanem csupán az érzelmeket
                        forditom magyarra, mert a beszélgetésből (bosnyákul folyván) egy szót sem
                        értettem.</p>
				</div>
				<div type="chapter">
					<head>TÖRÖK VACSORA.</head>
					<p>A müezzin igen elcsépelt dolog ugyan, de nem állhatom meg, hogy motivumul föl
                        ne használjam. Ezt a közönség épp ugy megkivánja a keleti utazótól, mint a
                        szónoktól a Kárpátoktól Adriáig terjedő frázist.</p>
					<p>Azzal kezdem tehát tárcámat, hogy a müezzin Szerajevó kilencven minaretjében
                        éppen esti imára hivta az igazhitüeket, mikor fiakkereink a Hotel Európa elé
                        álltak, hogy Kapetánovics Mehmed bég mezei birtokára vigyenek
                        vacsorálni.</p>
					<p>A szerajevói gyönyörü völgy ezüstös holdfényben uszott, a Boszna és a
                        Miljacska vizéből könnyü, átlátszó ködpára szállt föl, s gyorsan ügettünk
                        tova, magunk mögött hagyva az imádságra készülő várost. Keleti hangulatunkat
                        csak az zavarta kissé, hogy számos villámos-kocsi robogott el mellettünk.
                        Mert a vasuti állomásról villámos vasut vezet a városba.</p>
					<p>A derék bosnyák kocsis igen jól hajtotta lovait, melyeknek magyar eredetét
                        elárulta a nevük. Az egyiket Fickónak, a másikat Gondosnak hivták. Különösen
                        hatott rám ez a szólitgatás, mert a szegény bosnyák kocsis mellett eszembe
                        jutott az az Eszterházy gróf, a ki nem átallotta lovait Pumpemikkl-nek és
                        Waslbua-nak nevezni.</p>
					<p>Az éjszakában egy hosszu sor kivilágitott ablak tünt elénk. Ott várt
                        bennünket a vacsora.</p>
					<p>Tágas udvarra robogtunk be. Az albán guzlárok bandája (egy hegedü, guzlica és
                        egy sip) a Hunyadi-indulóval fogadott. Az óriási udvar egyik felén állt a
                        lakóház, a másik felén, jó távol, a magas keritéssel körülvett egyemeletes
                        ház (a hárem), hátul voltak a gazdasági épületek, istállók és pincék. Egy
                        régi magyar nemesi kuria udvarán képzeltem magamat.</p>
					<p>Mehmed bég és fia, Riza bég, az udvaron fogadtak. Ott gyülekeztek mind a
                        vendégek, kik közül megjegyeztem Petrovics alpolgármestert s fiát (a
                        Tereziánum végzett növendéke) és Jusszuf bég szerajevói ügyvédet. Ez az egy
                        jelent meg - igazi török módra - keleti ruhában, turbános fezzel a fején.
                        Egypár cigarettát elszíva topogtunk a harmatos gyepen, mig végre megjelent
                        egy öles arnauta, s mély meghajlással jelentette, hogy a leves az asztalon
                        van.</p>
					<p>A lakóház földszinti előcsarnokába léptünk, a hol nyitott padkán nagy tüz
                        égett. Innen falépcsőn föl a félemeletre, a hol három szoba volt. A
                        középsőben a szolgák nagy rézkancsókkal és mosdótálakkal fogadtak.
                        Mindnyájan megmostuk a kezünket, a törökök az arcukat is. Azután beléptünk a
                        baloldali ebédlőbe, a hol két kerek asztal körül volt teritve. Még pedig
                        egészen európaiasan, késsel, villával, kanállal, asztalkendővel.</p>
					<p>Minden ceremónia nélkül leültünk és ekkor kiosztották az étlapot, a mely négy
                        nyelven szólt: magyarul, törökül, bosnyákul és szerbül. A fején ott
                        diszelgett:</p>
					<p>Ebéd</p>
					<p> a magyar irók és festők tiszteletére.</p>
					<p>Egész terjedelmében pedig igy szólt:</p>
					<p>Tarhonyaleves, báránysült, zorcsityi, sis-cseváb, burek-pita, imam-bajildi,
                        kabak-dolmaszi, piláf aludttejjel, gyümölcs.</p>
					<p>Mikor a kanalat megragadtuk, a szolgák már mögöttünk álltak a következő tál
                        étellel, s várták, hogy végezzünk vele. Egyikünk se vett levest a tányérára,
                        hanem a tálból kanalaztunk, s a kenyeret alá tartottuk, hogy az abroszt le
                        ne csöpögtessük. Mély csönd, csak a kanalak kopogása hallatszott. Mikor
                        mindenki letette a kanalat, a tálat elvitték, s az asztal közepére tették a
                        zorcsityit, a mézes perecet. A szerajevóiak jóizüen ettek, a magyarság némi
                        habozással. Megint elvették a tálat és helyébe tették a sis-csevábot, a mi
                        nem egyéb, mint pálcikákra huzott, nyársonsült birkahus, minden birkadarab
                        mellett egy zöld paradicsommal. Kivettem két füzért, de nem tudtam
                        megszeretni, mert egészen hideg volt. A vacsorát ugyanis az onnan száz
                        lépésnyire fekvő háremben készitették, a mire hozzánk ért, kihült. Azonfölül
                        zsir helyett faggyut használnak a főzéshez, a mi a viharedzett magyar
                        gyomornak egy kissé szokatlan.</p>
					<p>A ki a mit a tányérján hagyott, azt egyszerüen visszasöpörte a tálba, mert az
                        egész vacsorát megettük a nélkül, hogy tányért váltottak volna. Igy a
                        sis-cseváb előbb megfürdött a perecről ottmaradt mézben, mielőtt a
                        mulandóság utjára kelt volna. De konstatáltam, hogy ezzel egy csöppet se
                        lett rosszabb.</p>
					<p>Az arnauta óriások két rengeteg nagy ezüst-tálcát emelve a fejük fölé,
                        jelentek meg a küszöbön. Hozták a peceno janjét, mindegyik tálon egészben
                        hevert egy szép pirosra sütött fiatal, kövér ürü. Körültekintettünk, hogy
                        mivel fogjuk ezt fölszeletelni. Ekkor fölemelkedett Jusszuf bég, az öreg
                        török ügyvéd s az ürü combjáról lehuzva a bőrt, a lámpa felé tartotta s az
                        erek futásából jósolt. Jósolta pedig azt, hogy békességes idők várnak ránk s
                        a bosnyák nemzet megelégedetten fog élni uralkodója alatt.</p>
					<p>Kétségtelenül nem érdektelen dolog a sült birkabőrön keresztül a jövőbe
                        tekinteni, de engem mégis jobban érdekelt a trancsirozás kérdése. Ekkor
                        fölkelt Mehmed bég, a házigazdánk, és háromszor megforgatva a levegőben a
                        kését, vitézül megrohanta az ürüt. Le is csipett belőle egy darabot és
                        nyájasan a tányéromba tette. Ez a hus is hidegen és fagygyuval fogadott. A
                        jó Mehmednek a kése rossz volt, s az erőlködéstől csakhamar verejtékezni
                        kezdett. Emberséggel fölkértük, hogy ne fáradjon, s magunk fogtunk az
                        ürühöz, késsel és kézzel egyaránt. De nem sokat tudtunk belőle
                        elfogyasztani, a saláta hiánya miatt.</p>
					<p>És ekkor a mi török ebédünkbe megint betolakodott egy kis Európa, s bár a
                        stilust elrontotta, szivesen vettük. Világos sört és aszubort töltögettek
                        poharainkba s ez mentett meg bennünket, mert e nélkül alighanem fölfordult
                        volna velünk a világ. Török gazdáink azonban nem ittak, csak később
                        pezsgőt.</p>
					<p>Az ürü után burek-pita, hussal töltött vajas tészta következett, a mely oly
                        könnyü és finom étel volt, hogy átlag tizet ettünk meg fejenként, titokban
                        áldva Kapetanovicsné ő nagyságát, a kinek felügyelete alatt ez az ennivaló
                        tészta készült.</p>
					<p>A burek-pita földi maradványai csakhamar helyet adtak az imam-bajildinak,
                        mely romantikusan hangzó álnév alatt a becsületes töltött paprika rejtőzik.
                        Ez is fejedelmi lett volna, de kihülve jött hozzánk, s kedves mivoltját
                        ellenséges faggyuréteg boritotta. Megpróbálkoztunk vele, de csak jóbarátunk
                        s honfitársunk, a villányi fehér bor erélyes támogatásával tudtuk
                        legyürni.</p>
					<p>Legveszedelmesebb ellenségünk csak most következett. A kabak-dolmaszi-t
                        tálalták a késsel körültüzdelt arnauták. A kabak-dolmaszi nem egyéb, mint
                        rizses hussal töltött fekete tök. Erre, mint nem ajánlatos eledelre,
                        Thallóczy Lajos is előre figyelmeztetett bennünket. De Mehmed bég nyájas
                        mosolylyal mindegyikünknek egy hatalmas tököt tett a tányérjára, s igy
                        kötelességünknek tartottuk megenni. Szerencsére az arnauták pezsgőt
                        bontottak utána, s mi a különös izü ételt oly bőven locsoltuk a francia
                        itallal, hogy könnyen és szivesen elfelejtettük, mit ettünk.</p>
					<p>E viharos vacsora után, melyet fölköszöntők és a guzlárok zenéje füszereztek,
                        egészen közömbösen néztem, hogy piláfot, aludttejet, szilvát és darabokra
                        vagdalt görög dinnyét raktak az asztalunkra s nem csodálkoztam volna, ha
                        valaki azt mondja, hogy ezt mind összekeverve kell megenni. A piláf hideg
                        lévén, őt kihagytam a kombinációból, ellenben a dinnye-aprólékból kivettem
                        egy csomót, s aludttejet merve rá, jóizüen elfogyasztottam. Budapesten
                        valószinüleg a nyavalya tört volna ki tőle, de itt, az előzmények után,
                        semmi rendkivüliség nem volt benne. Később kiderült, (az étlapból jöttem
                        rá), hogy az aludttejet a piláfra kellett volna szedni, - de ez elvégre
                        mindegy. Egy óra alatt végigettük ezt az érdekes menüt, aztán a szomszéd
                        szobában gyülekeztünk, megmostuk a kezünket s európai kézszoritásokkal
                        egészségére kivántuk egymásnak. Majd a harmadik szobába vonultunk s
                        miközben a fal mellett huzódó divánra törökösen leültünk s az isteni és
                        forró fekete kávét itceszámra szürcsölgettük, házigazdánk, Mehmed szerajevói
                        polgármester, barátságosan megveregetve a hasamat, szóla:</p>
					<p>- Nos, hogy izlett az ebéd?</p>
					<p>- Nagyon jól!</p>
					<p>- Hehehe! - nevetett, - csak legyünk őszinték. Nem nagyon jól. De hát ti
                        vagytok az okai, emberséges felebarátaim, mert azt kivántátok, hogy ala
                        turka együnk, vagyis, hogy csupa török nemzeti ételt adjak. Én megtettem, de
                        tudjátok, én rendesen nem élek vele. Én a Hotel Európában kosztolok, a hol a
                        vendéglős magyar és budapesti konyhát tart.</p>
					<p>És én, alsóbbrendü gerinces állat, azt hittem, hogy a derék Mehmednek örömet
                        szerzek azzal, ha a fekete tököt édes mosolylyal és husos rizszsel
                        lenyelem!</p>
				</div>
				<div type="chapter">
					<head>MEGINT BOSZNIÁBAN.
                    </head>
					<p>E pillanatban, mikor a raguzai Hôtel Imperial egyik elsőemeleti szobájában,
                        megvallom, kissé hiányos öltözetben, tollal a kezemben az iróasztalnál ülök,
                        miközben kint a délövi nap égő lángcsóvákat szór a földre: mondhatom, igen
                        nagy zavarban vagyok. Arról van szó, hogy uti benyomásaimról számot adjak.
                        Ha valaki nekem most uzsoraáron kinálna uti benyomásokat, habozás nélkül
                        megvenném, mert mondhatom, hogy alig tudok számot adni a magam
                        benyomásairól. Mi julius 11-ikén indultunk el Budapestről, 12-ikén
                        Szerajevóban voltunk, 13-ikán Mostárba értünk, 14-ikén Trebinyébe jutottunk,
                        onnan Raguzába, majd hajón a Bocche di Cattaróba vetődtünk, ott vasutra
                        ülve, vissza Hercegovinába, s megint le Raguzába. Az utazást kegyelmes
                        urak, miniszterek vezették, szépszámu hivatalnoksereg követte őket, melyhez
                        nagy csomó katona csatlakozott, utközben aztán fölvették a helyi
                        előkelőségeket is, annak a népnek a képviselőit, melyet itt vasmarokkal
                        civilizálnak. A balkánfélszigeti nemzetiségek, az osztrák, magyar és bosnyák
                        hivatalnokok ezen konglomerátumába a legkeményebb agyvelő is belebolondul
                        vagy legalább is elkábul, de egyuttal bámulattal kell néznie arra az
                        emberre, a ki ebben a káoszban rendet tud tartani: Kállayra. Csak az a
                        félelmes benne, hogy a rend, ugy látszik, az ő zsenijéhez füződik, s ha
                        utána kisebb kaliberü ember jön, részeire bomlik az egész s a heterogén
                        elemekből álló hordóról lepattognak a vasabroncsok. Én különben nem akarok
                        politizálni, egyéni nézetem az, hogy kár minden krajcárért, a melyet
                        Boszniára költünk, mert ha majd szépen készen leszünk vele, kidobnak onnan,
                        mint Lombard-Velencéből. Boldog volnék, ha valaki nekem be tudná
                        bizonyitani, hogy rövid idő alatt Bosznia ugy fog nekünk jövedelmezni, mint
                        India Angolországnak. De most már befejezem politizálásomat, csak még egy
                        megjegyzést: mikor látja be a dinasztia azt, hogy Magyarország megerősitése
                        fizeti ki a legjobban magát; inkább Bosznia pénzét költsék ránk, mint a mi
                        pénzünket Boszniára.</p>
					<p>*</p>
					<p>Estefelé robogtunk át (Gombosról átkompozván a Dunán) Szlavónia földjén,
                        melyet olyan szépen odaajándékoztunk Horvátországnak. Azt nyertük vele, hogy
                        a mi minden nemzetiségnek szabad Magyarországon, azt nem szabad a magyarnak
                        Szlavóniában: a maga nyelvén imádni az Istent. A horvát papok fanatizmussal
                        vetik rá magukat a magyar katolikusokra és horvátositják őket. Hol van az a
                        magyar főpap, a ki hasonló fanatizmussal nemzete iránt, gondjaiba venné
                        magyar hiveit? Mert a horvát pap, a legutolsó káplán is, tudja, hogy
                        Strossmayer életre-halálra védi és oltalmazza őt, mikor vakmerően exponálja
                        magát nemzetéért. Melyik főpapunk kemény derekában és férfias szavában
                        merhet bizni a magyar alsó papság? A szegény hajdu-dorogiak alázatosan
                        elzarándokoltak Rómába, kérni azt, a mit a pápa oláhnak, orosznak
                        megengedett. S mi az eredmény? Mély csend. Feleletet nem kaptak. Hát
                        Rampolla csakugyan ellensége Magyarországnak és barátja a szlávoknak? Azt
                        látom, hogy a szlávoknak minden szabad. A magyar franciskánusok például
                        évszázadokon át hozzáidomultak a magyar néphez s ekképpen jelesül végezték
                        hivatásukat. A pápa azonban közéjük csörditett, s olaszmódra átreformálta
                        őket. A szláv barát azonban teheti azt, a mit akar. Még a katolikus püspökök
                        is szakállat és bajuszt viselnek a szláv vidékeken. A szláv katolikusoknak
                        megengedték a szláv misét, a mit a dorogiak hiába sürgetnek...</p>
					<p>Mikor egy előkelő politikai állásban levő urnak a horvát papok tulkapásait
                        emlitettem, azt felelte:</p>
					<p>- Barátom, könnyebb egy királyt elkergetni, mint egy papot.</p>
					<p>Hát a Szlavóniába vándorolt református magyarok mi segitséget kapnak az
                        anyaországtól? Rosszul fizetett missziói papok ezer akadálylyal küzdve
                        teljesitenek ott nagy, hazafias, messzekiható munkát, s ha nincs meg bennük
                        a régi apostolok lelke, pár év alatt elfáradnak, elcsüggednek, s a mint
                        szerét tehetik, visszajönnek. Mikor tesz már valaki a gazdagok közül erre a
                        célra egy nagy alapitványt? A multkor a M. T. Akadémia pénzt kapott arra a
                        célra, hogy tűzzön ki pályadijat olyan szinműre, mely a zsidót
                        rokonszenvesnek tünteti föl. Ilyen furcsaságokra mindig akad pénz. De vérző
                        sebeinket csak hitvány flastromokkal szoktuk ragasztani, orvosságra nem
                        telik.</p>
					<p>*</p>
					<p>Boszna-Bródban uj világ kezdődik. Mint valaki tréfásan megemlitette: a
                        civilizálatlan Kelet.</p>
					<p>A szlavon-bródi állomás egy szomoru kis vityilló a boszna-bródihoz képest.
                        Itt kezdődik a bosnyák keskeny-vágányu vasut s itt átvettek bennünket a
                        Kállay hivatalnokai, további kalauzolás végett.</p>
					<p>Csudálatos egy világ ez! Ha a monarkiában Ausztria a himnemü, Magyarország a
                        nőnemü, akkor diplomatáink hizeleghetnek maguknak azzal, hogy föltalálták
                        hozzá a semleges nemet: ez Bosznia. És ebben a Boszniában megvalósitották
                        azt, a mit Ausztriában hiába keresünk: az osztrák nemzetet. Akármelyik
                        hivatalnokról kérdeztem, hogy micsoda nemzetiségü, azt a feleletet kaptam
                        rá, hogy osztrák. Sajnos, hogy valami bécsi zseni egy osztrák nyelvet is ki
                        nem talált hozzá, a mibe Ausztria is belenyugodnék, meg Magyarország is.
                        Maga a főisten, Kállay Béni, ősnemes primae occupationis magyar, a ki
                        azonban Bécsből és németül igazgatja az országot. Azután következnek
                        különböző állásokban csehek, németek, magyarok (szép számmal), lengyelek,
                        horvátok, szerbek, oly kitünően szervezte, hogy a bürokratikus szervezet
                        pontos, értelmes müködését bármely európai ország megirigyelhetné. Mert ez
                        nem osztrák, nem is magyar, hanem bosnyák hivatalnoki szervezet, melyet az
                        ország szükségleteinek megfigyelése után állitottak föl, - nem az ismert
                        civilizált sablon szerint, hogy fölösleges állásokat teremtsenek protekciós
                        alakok számára, hanem hosszu ideig keresik a legalkalmasabb embert, s azzal
                        töltik be az állást. Igy aztán megy minden, mint a karikacsapás. Az
                        országnak megvan kicsibe a maga földmivelési minisztere, vasuti minisztere,
                        kultuszminisztere. Még hadügyminisztere is megvan Appel báró szerajevói
                        parancsnokló tábornok személyében. Ez a fényes ur egyenrangu Kállayval, de a
                        civilügyekbe nem avatkozik. Egy különös resszortja van: a posta és távirda.
                        Ezt csudálatosképpen ott lent a katonaság tartja a kezében. Appel nagyon
                        érdekes alak. Kicsi, sovány, ősz, félszeme be van kötve, de marciális és
                        katonás külseje van. Hetvenöt éves már, de birja a katonai strapákat. Nemrég
                        történt, hogy a gyakorlaton a lova megijedt s ő leesett, még pedig oly
                        szerencsétlenül, hogy fél lába a kengyelben maradt. A ló futott is egy
                        kicsit vele a kemény, sziklás talajon, mielőtt elfogták. A mint a lábát
                        kiszabaditották, fölállt, s első szava volt: Hol van a sipkám? A második:
                        Poroljatok le! A harmadik: Hol a lovam? S ujra rögtön fölült, a nélkül, hogy
                        a fejét beköttette volna. A tisztek pedig egyszerre más irányba terelték
                        gondolataikat, a melyek a körül forogtak, hogy ugyan ki lesz a
                        kommandirender General Appel után? A nép azóta a keményfejü svábának hivja s
                        tisztelettel néz rá, a mikor fényes kiséretével végigvágtat Szerajevó
                        utcáin.</p>
					<p>Hát valljuk meg, neki könnyebb tekintélyt tartani lóháton, kardot csörgetve,
                        uniformisban, mögötte a villogó szuronyok ezreinek érckigyójával. Kállaynak
                        nem állanak ilyen eszközök a rendelkezésére. Szürkés-barna utiruhában, orrán
                        cvikkerrel, puha kalapban, hanyag non chalanceszal megy végig a
                        notabilitások sorfala előtt, mely az állomásokon fogadására megjelent. De
                        mindegyikkel kezet fog és beszél. Majdnem minden állomáson ösmer egy-kettőt
                        a kirukkolt helyi intelligenciából. A városok polgármestereit és papjait
                        pedig mind ösmeri, tudja multjukat, jelen működésüket, legtitkosabb
                        érzelmeiket, törekvéseiket, s mindenkivel arról beszél, a mi azt
                        legközelebbről érdekli. Egyes nagy turbános marcona alakok mellét osztrák
                        rendjelek ékesitik: ezek már érdemeket szereztek a pacifikálás körül.
                        Valamennyi boldognak látszik, hogy a főur, a kit igen jól ismernek,
                        leereszkedik hozzájuk. Utaztam én már magyar miniszterrel is, de ennyire
                        közvetetlenül egyet se láttam érintkezni a néppel. A csendőrök nálunk
                        tulságos buzgalommal szoritják hátra ilyenkor a népet. Alig hiszem különben,
                        hogy volna magyar miniszter, a ki ugy ösmerné hazáját, mint Kállay Boszniát.
                        Az is igaz, hogy mihelyt egy magyar miniszter egy kicsit utazni kezd,
                        azonnal csufolják, - lásd Hegedüs példáját. Pedig nem tartom nagyon
                        szükségesnek, hogy a szakminiszterek örökké a parlamentben üljenek, a
                        parlamenti vitázás és vezetés tulajdonképp a miniszterelnök dolga, a többiek
                        okos beosztással minden évben fölkereshetnék az ország külömböző részeit,
                        közvetetlen információszerzés céljából.</p>
					<p>A milyen egyszerü maga Kállay, olyan cifrák a hivatalnokai. Csak a szultán
                        kisérete, melylyel szelamlikon a mecsetbe megy, cifrább ennél. Itt mindenki
                        uniformist és kardot visel, még a legkevésbbé harcias számtiszt és dijnok
                        is. Fehér, kék, lila, barna szinek a dominálók. Az igazságügyet lila szinben
                        szolgálják, ellenben a földmivelést kék egyenruhában mozditják elő. A főbbek
                        aranysujtásokkal és rangjelvényekkel vannak ellátva, a kisebbek egyszerübb
                        diszitésben pompáznak. Mondják, hogy csak ez imponál a népnek. Én elhiszem,
                        s nincs kifogásom ellene, ha különben jól végezik a dolgukat. Boszniában nem
                        is tünik föl annyira; de Hercegovinában, ebben a puszta, nyomorult,
                        meztelen országban ez a fényes hivatalnoksereg roppant szemet szúr.</p>
					<p>S mivel egyenruhában járnak, modorukban is van valami katonás, feszes. Kállay
                        előtt ugyancsak haptákban állnak s ha végzett velük, katonásan szalutálnak.
                        De talán jobb ez, mert kizárja egyrészt a hizelgést, talpnyalást, másrészt a
                        bizalmaskodást. Határozottabban megállapitja a viszonyt följebbvaló és
                        alantasa közt. Kállay különben szerencsés ember, mert két országból
                        válogathatja össze hivatalnokait. Van ott olyan ember, a ki Magyarországon
                        csak kártyázott és vadászott s mikor már ősei kriptáján kivül semmi
                        ingatlana nem volt, akkor lejött ide s itt kitünően bevált. Vannak
                        honfitársaink, a kiken átok gyanánt fekszik otthon családjuk előkelősége; e
                        miatt nem mernek kenyér után látni; de Boszniát már olyan Amerikának
                        tekintik, a hol nem illetlen keményen dolgozni a mindennapi kenyérért.</p>
					<p>Kállay miden boszniai hivatalnokát ismeri, tudja, mit csinál, hogyan végzi a
                        dolgát, s megállja-e a helyét. A tisztviselő azzal a tudattal áll vele
                        szemben, hogy a gazda tisztában van vele, összes értékével, s igy nyugodtan
                        működhetik, semmi intrika neki nem árthat, a mig kötelességét hiven
                        teljesiti. Ez bizony kellemes tudat, ha valaki a minisztere
                        igazságszeretetében bizik, s különben jó hivatalnok.</p>
					<p>Érdekes különben ez a mintaszerüen begyakorolt hivatalnok-testület. Kállay
                        egy szemhunyoritással, egy kézmozdulattal, egy-egy rövid mondattal ide-oda
                        tudja dirigálni őket. Nyolc napon át megfigyeltem ezt, s elbámultam nem
                        egyszer, hogy mennyire tisztában van mindenki a saját kötelességével és
                        mestere intencióival. Ha valamiről fölvilágositást kértem: arra is minden
                        tisztviselőtől ugyanazt a feleletet kaptam. Mintha nézeteiket is irásban
                        kapták volna ki a felsőbbségtől.</p>
					<p>*</p>
					<p>Bocsánat, nem folytathatom tovább uti benyomásaimat (melyekben az uj bosnyák
                        vasutakról, ugy látszik, szó sincs), mert kopogtatnak és az orvos lép
                        szobámba. Az orvos azért jött, hogy a papdácsik szurásaiból kigyógyitson.
                        Tudják önök, mi az a papdácsi? Ez egy óriási szunyog, mely kéjgázzal csipi
                        meg az embert. A mi ugy értendő, hogy előbb gyönyörüen körülmuzsikálja
                        áldozatát, s aztán csipi meg. Ez a muzsika egészen komolyan veendő, a
                        mennyiben a veszedelmes vérszopó igazán kellemes, lekottázható döngést visz
                        véghez. Engem egy forró mostári éjszakán találtak meg, mert nyitva
                        felejtettem az ablakomat.</p>
				</div>
				<div type="chapter">
					<head>MOSZTÁRI ÉJ.</head>
					<p>Hercegovinában pokoli bőség fogadott. Tudnivaló, hogy itt a legmagasabb
                        hőfokot is duplán kell venni: ez felel meg a valóságnak. Ugyanis az egész
                        ország kőből áll. Erdő nincs, fű is alig. A szegény kecskének egy óráig is
                        el kell gyalogolnia, hogy az első számu fűszáltól elérjen a második számu
                        fűszálig. A nap belesüt ebbe az irtóztató kőtömegbe, mely hamarosan maga
                        is forróvá válik és elkezdi visszasugárzani a melegséget. Itt tehát először
                        süt a nap, másodszor süt a föld. Az ember liheg, mint tömés után a liba és
                        szédelegve járkál ebben a pokoli forróságu kemencében. A ki angolosan
                        szereti a pecsenyét, itt a kövek között megsütheti. S ha az ember fürödni
                        próbál, abból is baj lehet, mert a patakok és folyók vize jéghideg.</p>
					<p>Meglehetősen rossz állapotban érkeztem meg Mosztárba, ennek a kőországnak
                        festőien szép, romantikus, különös fővárosába. Mivel a Hotel Narentában hely
                        nem volt, a felsőbb leányiskolában kaptam szállást. Félreértések kikerülése
                        végett megjegyzem, hogy ez juliusban volt, a leányiskolát pedig julius
                        elsején bezárták. A dolog nekem nem volt kellemetlen, csak Pekár Gyulának, a
                        kinek a lába, térdétől lefelé, kilógott az intézeti ágyból.</p>
					<p>Van nekem egy sógorom, a ki néha, mikor nagyon jókedve van, azt meri mondani,
                        hogy ő vérét ontotta a hazáért, mert Joannovics táborszernagy vezetése
                        alatt, mint hadnagy, segitett okkupálni Hercegovinát.</p>
					<p>Nohát én merem mondani, hogy több vért ontottam Hercegovinában, mint ő. Nem
                        locsoltam a földre, hanem átöntöttem kisded, de félelmes szörnyetegekbe.</p>
					<p>Önök gondolhatják, hogy a papadácsikról akarok beszélni.</p>
					<p>A multkor röviden megemlékeztem ezekről a szunyogokról, melyek a mi hazai
                        szunyogjainkkal olyanféle atyafiságban vannak, mint a tigris a
                        macskával.</p>
					<p>A papadácsi a tigris.</p>
					<p>Csiptek engem már a szunyogok itthon a Margitszigeten, a Balaton mellett, a
                        Tisza kiöntéseiben. Csiptek Velence mellett a lidón, hol a nevük zanzara.
                        Megcsipett már a skorpió is, de ez mind gyerekjáték a papadácsihoz képest.
                        Sőt megcsiptek már méhek is, de mindezt betegség nélkül kihevertem. A
                        papadácsik csipése beteggé tett.</p>
					<p>Egész éjjel dühösen dulakodtam velük, de ők a paplanon keresztül is csiptek
                        és szítták a véremet.</p>
					<p>Reggelre nem tudtam megmozdulni. Uti társaságom tovább vonult, s engem ott
                        hagytak összetiporva, egy hercegovinai szolga felügyelete alatt.</p>
					<p>A szolga ölmagas fickó volt, a tüszőjéből késnyelek állottak ki. Ez ott a
                        nemzeti viselet.</p>
					<p>Fölültem az ágyban és németül azt mondtam neki: hozzon orvost. Fejét rázta.
                        Ismételtem az összes európai nyelveken, melyekből csak pár szót tudtam.</p>
					<p>Elment és hozott képes levelezőlapokat.</p>
					<p>- Óh, Istenem, Istenem, zbogom, zbogom, - sóhajtám keservesen.</p>
					<p>Ezt, hogy zbogom, megértette. Mivel tehát az Istent emlegettem, hozott egy
                        szerb papot.</p>
					<p>A pap azt kérdezte, hogy: pravoszláv (óhitü) vagyok-e, vagy pedig katolik. Én
                        pedig türelmetlenül azt feleltem, hogy beteg vagyok és hozasson egy
                        militärarztot.</p>
					<p>Ebből megértette azt, hogy militär. Megbizta a szolgát, hogy keritsen nekem
                        egy katonát, azzal elment.</p>
					<p>A szolga kiállt a kapuba és félóra mulva egy bakával tért vissza. A legény
                        szalutált és várt.</p>
					<p>- Magyar vagy, fiam?</p>
					<p>- Az.</p>
					<p>- Hála Isten! Honnan?</p>
					<p>- Marosvásárhelyről.</p>
					<p>- Hogy hivnak?</p>
					<p>- Deák Ferencnek.</p>
					<p>- Ej ha, de jó neved van. Tudod-e, ki volt Deák Ferenc?</p>
					<p>- Igenis tudom. A haza bölcse.</p>
					<p>- Helyes. Kitől tudod?</p>
					<p>- Már otthon megtanultam és itt a főhadnagy urtól is hallottam.</p>
					<p>- Szeretsz-e itt lenni?</p>
					<p>A baka nagyot sóhajtott.</p>
					<p>- Inkább volnék otthon disznó, mint itt ember.</p>
					<p>- Értelmesen fejezed ki magadat, fiam, ezt szeretem benned. Nesze egy korona.
                        Most pedig eredj és keritsd nekem elő az ezredorvost.</p>
					<p>- Igenis megértettem.</p>
					<p>Szalutált és távozott.</p>
					<p>Egy félóra mulva már ott is volt az ezredorvos. Alacsony, napbarnitotta, régi
                        szabásu katonadoktor, abból a fajtából, mely minden beteg katonában
                        szimulánst lát. Bemutatta magát, leült.</p>
					<p>- Hja, a papadácsik? Biz ez nagyon kellemetlen dolog az idegeneknek. Én már
                        megszoktam. Be vagyok oltva. Rajtam mászkál a betyár és nem csip meg. Örül,
                        ha én meg nem csipem. Mutassa.</p>
					<p>Tetőtől-talpig megnézett.</p>
					<p>- Hatvannyolc csipés. Gratulálok. Ön lefőzte a balkánfélszigeti rekordot.
                        Eddig a legtöbb, a mit kezeltem, ötvenhét csipés volt. No, majd elmulik.</p>
					<p>Az öreg először is átköltöztetett a Hotel Narentába, mely már kiürült. Ott
                        aztán tetőtől-talpig bekent olajjal s meghagyta, hogy addig ne öltözzem föl,
                        a mig meg nem szárad rajtam.</p>
					<p>Furcsa kis helyzet volt. Láng borzongatta tagjaimat, a fejem fájt, torkom
                        teljesen kiszáradt, alig tudtam nyelni. S e mellett föl-alá sétáltam, mint
                        egy római gladiátor, a ki a cirkuszban birkózni készül.</p>
					<p>Tiz perc mulva az orvos ujra megjelent.</p>
					<p>- Nézze, itt a szomszéd szobában van egy orosz, a ki hasonló bajban szenved.
                        Tud sakkozni?</p>
					<p>- Tudok.</p>
					<p>- Nos, üljenek össze sakkozni, hogy ne unatkozzanak. Majd küldök föl egy
                        sakkot.</p>
					<p>- Biz az jó lesz.</p>
					<p>Az orvos visszavonult. Pár perc mulva kopogtattak az ajtómon, s belépett egy
                        olajtól csillogó ur, a kinek minden öltözete egy monokli volt. Nyájasan
                        üdvözöltük egymást, abban a testvéri hangulatban, mely a gőzfürdőben szokott
                        uralkodni. Elpanaszoltuk egymásnak a bajunkat, közbe megérkezett a sakk és
                        hozzáláttunk a játékhoz.</p>
					<p>Az orosztól gyors egymásutánban három susztermattot kapván, mind a ketten
                        meguntuk a dolgot és beszélgetni kezdtünk.</p>
					<p>Az orosz világbirodalomról kezdett beszélni. Minden faj kimerült már, csak az
                        orosz nem. Ha egyszer szabad ország lesz, egész Európát elfoglalja. A cár
                        Konstantinápolyban ül, mint a kelet császárja és pápája, Miklós nagyherceg a
                        Tuileriákban parancsol, mint nyugat kormányzója, az uj Skobelev a
                        Quirinálban helytartóskodik, a kozákok pedig az Alhambrába kötik be a
                        lovukat...</p>
					<p>Mosolyogtam.</p>
					<p>- Hány csipése van? - kérdém.</p>
					<p>- Ötvenegy.</p>
					<p>- Szerencse. Mert ha több volna, a derék kozákok az Atlanti óceánt is
                        átusznák s Péter nagyherceg Buenos-Ayresben ütné föl székhelyét.</p>
					<p>- Azt hiszi, lázam van? - szólt az orosz rövid hallgatás után.</p>
					<p>- Azt.</p>
					<p>- Sohse voltam nyugodtabb és hidegebb, mint ebben a pillanatban. De hát maguk
                        apró nemzetek nem értik meg a mi törekvéseinket. Mint a verebek a csűr
                        körül, az udvarban ugrálnak, lesve a szemeket, s azt hiszik, a kerités a
                        világ vége... Mi, mint hegyek fölött, a felhők szomszédságában lebegünk s az
                        egész világot átfoglalja a tekintetünk.</p>
					<p>Odakönyököltem az orosz elé.</p>
					<p>- Tudja-e, uram, hogy ha a tatár el nem pusztit minket, de különösen ha a
                        török be nem jön Európába, ma a magyar a legelső nemzet a világon. Akkor a
                        német sohase ül a nyakunkra. Akkor ma Magyarország Linznél kezdődik és a
                        Fekete-tengerig terjed, hozzáértve Boszniát, Hercegovinát, Dalmáciát... sőt
                        tán kitoltuk volna birodalmunk határát Konstantinápolyig s e pillanatban az
                        egész Balkán-félsziget a mi uralmunk alatt volna... Ez egy
                        nyolcvan-százmilliós birodalom...</p>
					<p>Az orosz figyelmesen hallgatott.</p>
					<p>- Hány csipése van? - kérdé meglehetős gunyosan.</p>
					<p>- Hatvannyolc.</p>
					<p>- Ez már láz. Biztosan láz. Hisz a szeme is csillog. S lázában se tud egyebet
                        mondani, mint hogy mi volna, ha ez meg az nem lett volna. Szóval kesereg a
                        multon. De én a jövőről beszélek, a mi lesz, a mi okvetetlenül elkövetkezik,
                        mint a halál. Bánom is én az önök multját. Én elhiszem, hogy a magyar volna
                        a világ első nemzete, ha ez meg az nem lett volna... de ennek már vége... mi
                        a jövőbe tekintünk... az a mienk...</p>
					<p>Kopogtattak. A doktor lépett be és hozott antipirint, meg ammoniak-szeszt. Az
                        antipirint bevettük, az ammoniákkal bedörzsölt bennünket. Aztán lepedőbe
                        burkolóztunk és ujra sakkozni kezdtünk. Mind a ketten sokkal jobban éreztük
                        magunkat.</p>
					<p>Az utcán egy század katona vonult el dübörgő léptekkel.</p>
					<p>- Lássa, - mondám az orosznak, - ez öl meg minket, európaiakat. Most otthon
                        aratás, a legnagyobb munkaidő van, s a nép legegészségesebb,
                        legerőteljesebb fiai itt a hasukon hevernek... Ezért öl meg minket
                        Amerika... Ők dolgoznak, mi katonásdit játszunk... Ők gyárakat és műhelyeket
                        épitenek, mi kaszárnyákat...</p>
					<p>- Ez az igazi. Ez a közös veszély, a mely ellen össze kell fognunk: a másik
                        meg, mely különösen minket fenyeget, a sárga faj, a kinai...</p>
					<p>Mosolyogva néztünk egymásra. Kezet fogtunk.</p>
					<p>- Átkozott papadácsi, - szólt nevetve az orosz.</p>
					<p>- Ah, visszavonja az Alhambrát?</p>
					<p>- Nono, marad még valami. Mi papadácsi-csipés nélkül is elképzelhetjük, hogy
                        a kozákok dontövi nótákat énekelő ezredei a Ringen vagy a Brandenburger Thor
                        alatt elvonuljanak... De ön ásit...</p>
					<p>- Nagyon álmos vagyok. A mult éjjel semmit se aludtam. Pedig szeretek aludni
                        és... álmodozni. A miről ön ébren, tiszta-fővel, fényes nappal beszél:
                        nemzete jövő nagyságáról, - arról mi csak álmodni szoktunk.</p>
				</div>
				<div type="chapter">
					<head>A BOSNYÁK RABLÓ.</head>
					<p>A feketeképü tábornok, a ki velem szemben ült a kupéban, kimutatott az
                        ablakon. Vonatunk a Narenta vad, sivár völgyében robogott tova. Arra néztem,
                        a merre a tábornok intett. Egy kies völgy nyilt meg előttem, melyből
                        zuhatagos patak ömlött a Narentába.</p>
					<p>- Lássa, ezen a hegyen védte magát harminc rabló két napig. Huszat
                        agyonlőttünk, tizet elfogtunk.</p>
					<p>- Tábornok ur is itt volt?</p>
					<p>- Hogyne, én vezettem az expediciót.</p>
					<p>*</p>
					<p>- Tudod, ki ez a tábornok? - kérdé egy barátom, mikor a marciális katona egy
                        percre távozott.</p>
					<p>- A nevét tudom, többet nem.</p>
					<p>- Ez irtotta ki Boszniából és Hercegovinából a rablókat. Granicsár tiszt
                        volt, olyan tipikus osztrák-szláv katona, a kinek hazája a hadsereg és
                        Istene a császár. Különben derék, szellemes ember, pompás elbeszélő, s
                        nagyon jó humora van, noha egy időben Bosznia minden szilvafájára egy-egy
                        bosnyákot akasztatott. Csak kérdezősködjél, majd beszél ő.</p>
					<p>Csakugyan, a tábornok nem sokáig kérette magát, hanem elkezdett beszélni a
                        bosnyák rablókról.</p>
					<p>*</p>
					<p>Tudja, uram, ebben a két országban az okkupáció előtt a rablás rendes polgári
                        foglalkozás volt. Pótolta a háziipart, a gyáripart, a malomipart, a
                        textilipart. Még kartelt is kötöttek az egyes bandák, sőt a zsiványok néha
                        sztrájkoltak is, mikor a rablóvezér igazságtalanul osztotta el a zsákmányt.
                        A mohamedánok és keresztények állandóan öldösték és fosztogatták egymást. A
                        békésebb családok ezrével menekültek Horvátországba, hol a monarkia terhére
                        éltek. Az okkupáció után ezek visszatértek, s egy kis ideig csend volt. De a
                        keresztények elkezdtek békétlenkedni, mert az uj kormányzat nem osztotta ki
                        köztük azonnal a törökök földjeit. A rabló urak is visszatértek régi
                        mesterségükhöz, mert hisz élni csak kell, s ők máshoz nem értettek.</p>
					<p>Eleinte a bosnyák kormányzat megpróbálta a régi török csendőrséget
                        ujjászervezni, megerősitve a monarkiából hozatott zsandárokkal. De ezzel
                        nem boldogultak, mert a török csendőrség, a régi módi szerint, a keresztény
                        lakosságnál élelmiszert harácsolt, olyformán, mely közel állt egy
                        kisebbfajtáju rabláshoz.</p>
					<p>A rablóbandák Szerbiából élénk támogatásban részesültek. Ha menekültek,
                        mindig Szerbiába futottak át. Az elfogottak közt voltak gimnáziumot végzett
                        ifjak, kereskedősegédek, a kik inkább politikai, mint rablói célokat
                        követtek.</p>
					<p>Bosznia és Hercegovina nagyon alkalmas a rablóbandának garázdálkodásra.
                        Hozzáférhetetlen hegyzugai, nagyterjedelmü erdőségei kitünő buvóhelyül
                        szolgálnak. A nép maga is inkább a rablók pártján volt, a kik a svába ellen
                        való gyülöletet is hirdették, miközben a gazdag embereknek a nyakát
                        metszegették.</p>
					<p>Végre a bosnyák kormányzat belátta, hogy e bandák leküzdésére más eszközök
                        kellenek és elhatározta, hogy egy repülő hadtestet alakit, mely teljes
                        erővel hozzá fog a két tartomány kitisztitásához.</p>
					<p>(Itt az elbeszélés fonalát átveszem a tábornoktól.)</p>
					<p>*</p>
					<p>A szerajevói főparancsnokhoz az egyik katonai állomásról az a jelentés
                        érkezett, hogy a hegyek közt egy nagyobb faluban télire letelepedett
                        Kovacsevics Sztoján rablóvezér. Ezt elcsipni nagy fogás lett volna, de
                        katonai hatalmat nem lehetett ellene mozgósitani, mert az föltünik s a kémek
                        azonnal hirül viszik.</p>
					<p>A főparancsnok tanácskozásra hivta össze bizalmasabb embereit. Köztük volt
                        Cz. kapitány (az én mostani elbeszélő tábornokom). Sok mindenféle javaslatot
                        vetettek föl, de ez mind csak oda lyukadt ki: Egy zászlóaljjal körülvenni a
                        falut, s az egész férfilakosságot behozni.</p>
					<p>Cz. kapitány a fejét csóválta.</p>
					<p>- Összefogdosunk talán egy csomó csirkefogót, a nagy rablók pedig
                        elmenekülnek.</p>
					<p>- Hát ön tud valami módot?</p>
					<p>- Tudok.</p>
					<p>- Halljuk.</p>
					<p>- Kérem, én nem beszélek róla, de ha megbiznak, végrehajtom.</p>
					<p>- Mi kell hozzá?</p>
					<p>- Ötszáz forint aranyban.</p>
					<p>- Ember?</p>
					<p>- Az van nekem, a mennyi csak kell, különben is kevesedmagammal megyek.</p>
					<p>- Rendben van. Mikor indul?</p>
					<p>- Reggel.</p>
					<p>Hajnalban egy négy főből álló karaván indult el, tiz egymás végibe kötözött
                        lóval, melyek sót szállitottak. A karaván állt Cz. kapitányból, egy nagy
                        erejéről ismeretes pandur-szerdárból, Vujevics Gligorból s két megbizható
                        bennszülött csendőrből. Mind a négyen durva bosnyák nemzeti ruhát viseltek,
                        s a tüszőben jól eldugva két-két revolverük volt, kellő számu patronnal.
                        Egyenesen nekivágtak a Dobridub gyanus és félelmes vidékeinek.</p>
					<p>Öt nap mulva ugyanez a karaván megállt a szerajevói katonai kormányzó
                        palotája előtt, azzal a különbséggel, hogy a lovakon nem annyira só, mint
                        inkább ember volt. Két sebesült ember: az egyik Kovacsevics Sztoján, a hires
                        rablóvezér, a másik a csendőrök egyike. A silbak nem akarta beereszteni
                        őket, olyan tépettek, rongyosak voltak. Az őrség tisztje a kapu alól
                        ásitozva nézett ki az utcára. Cz. rákiáltott s a tiszt csudálkozva jött ki.
                        Ki lehet ez az elzüllött alak, a ki olyan jól tudja a nevét. Odakint még
                        nagyobb lett a csodálkozás, mikor a viharvert alakban a fess kapitányt
                        pillantotta meg.</p>
					<p>- Kit hoztál?</p>
					<p>- Kovacsevics Sztojánt.</p>
					<p>- Igazán?</p>
					<p>- Persze, nézd meg, oda van kötve az első lóra.</p>
					<p>- De hisz az ember halott.</p>
					<p>- Nem az. Csak elalélt a nagy vérveszteségtől. Ha az orvos egy kicsit kezeli,
                        elélhet a főbelövésig.</p>
					<p>Fölment jelentést tenni a parancsnokló tábornoknak, aztán katonai eszkorttal
                        a kórházba kisérte a két sebesültet. Még volt ideje intézkedni, hogy
                        Kovacsevics ágya mellé két szuronyos bakát állitsanak, aztán ruhástól
                        rögtön lefeküdt egy kórházi ágyra és két napig ott mozdulatlanul
                        aludt.</p>
					<p>(Most ujra a tábornoknak adom át a szót. Egy kicsit pihenek.)</p>
					<p>*</p>
					<p>Ennek a kis vállalkozásomnak és hasonló fajtáju kalandoknak köszönhetem, hogy
                        mikor 1882-ben a rablók ellen a portyázó hadtestet (streif-corps)
                        fölállitották, a vezetésnél első sorban reám gondoltak. Ez a streif-corps
                        katonákból és csendőrökből volt összeállitva, közös hadseregbeli tisztek
                        vezetése alatt.</p>
					<p>Ezzel sikerült aztán a rablókat teljesen kiirtani. Az igaz, hogy vasszigorral
                        jártunk el. Olcsó volt az emberélet s a portyázásra kiszemelt területeken
                        élet-halál ura voltam.</p>
					<p>- Mit tett mégis?</p>
					<p>Cz. tábornok szerényen mosolygott.</p>
					<p>- Óh, semmi különöset. De mégis egy dolgot: behoztam a rendes, hivatalos
                        akasztást Boszniában. Mert a rablók az agyonlövést dicső halálnak
                        tekintették. Egyik se engedte bekötni a szemét, büszkén a mellére ütött s
                        igy kiáltott oda a katonáknak: “Ide lőjj, disznó svába!” Nem egy bünös a
                        kihallgatáskor igy szólt hozzám: “Mindent bevallok, parancsnok, ha
                        megigéred, hogy főbelövetsz és nem akasztatsz föl.” A főbelövést még a
                        börtönnél is jobban szerették. Mert a börtönnek a török időkből rettentő
                        hire volt. Ott verték, koplaltatták az embereket, a mit ellensulyozott az,
                        hogy igen könnyü volt megszökni.</p>
					<p>- És ki akasztott?</p>
					<p>- Willenbacher, a bécsi hóhér. Dupla honoráriumot kapott idelent és még azt
                        is kikötötte, hogy szegzárdi bora legyen. Ugy bántunk vele, mint a himes
                        tojással. De ugy félt, hogy legkevesebb egy századnak kellett őt kisérni,
                        mikor akasztani ment.</p>
					<p>(Itt átveszem az elbeszélést.)</p>
					<p>*</p>
					<p>Estére vonatunk Jablonicára ért. Ez a Narenta-völgy elején van. Remek szép
                        vidék. Este a zugó viz mellett tüzet raktunk és heverésztünk. Egyszerre csak
                        guzlárok jöttek és pengetve hangszerüket, elkezdtek énekelni a régi hős
                        időkről, a mikor a törökök ellen védtek a szabadságot. A kegyetlen jajcei
                        basáról, a ki mindig két szerecsen hóhérral járt s a kinek a pofája nem
                        tetszett neki, annak leüttette a fejét.</p>
					<p>Elkezdtem mosolyogni.</p>
					<p>- Tábornok ur, hallja, mit énekelnek ezek a fickók?</p>
					<p>- Hallom.</p>
					<p>- Nos, én tisztában vagyok az ön jövőjével.</p>
					<p>- Hogyan?</p>
					<p>- Kétszáz év mulva önről fognak igy énekelni, ön lesz a kegyetlen jajcei
                        basa, ezek az utonállók pedig nemzeti hősök. Az ő közönséges rablásaik az
                        évszázadokon átszürődve lovagias hadjáratokká válnak.</p>
					<p>- Igaz lehet. De mi azt, fájdalom, már nem fogjuk hallani.</p>
				</div>
				<div type="chapter">
					<head>MEGÉRKEZÉS.</head>
					<p>Párisból hazaérkezett barátaimat hallom panaszkodni, csupa jelentéktelen,
                        apró dolog miatt. Vannak emberek, a kik képesek dühbe jönni azon, hogy ha a
                        Louvre-t végignézték, utána nem találnak az egész környéken kocsmát, a hol
                        tizóraira egy pár virslit kaphatnának, szaftban. S e miatt aztán egész
                        Párist, sőt az egész francia nemzetet elitélik. Mások azon dühöngenek, hogy
                        mikor megérkeztek, a vasutnál nem volt hordár, s maguk cipelték pakkjukat a
                        kocsiba. Hát biz az kellemetlen, hogy a citoyenek az állomáson oly kevés
                        érzéket tanusitanak az utasok kényelme iránt, de ez elvégre az ő bajuk, mert
                        kevesebbet keresnek. S én mindig tisztelettel, bár izzadva cipeltem el
                        pakkomat a párisi vasuti hordár mellett, a ki valami lépcsőn ülve, az
                        Intransigeant-ot olvasgatta. Igaza van. Minden francia polgárnak joga van
                        oly keveset keresni, a mennyit csak tud. S ez a hordár talán tegnap este
                        szociálista gyülésen volt, a hol mennydörgő szónoklatot tartott a
                        társadalmi rend és a köztársasági elnök ellen. (Mert ott a szociálista
                        szónokok nem a szónoklatból élnek, hanem dolgoznak is.) S nekem ez a nyugodt
                        közömbösség jobban tetszik, mint például az olasz hordárok szervezetlen
                        rohama egy berobogó vonat ellen. Itt: a ki birja, marja. S az utas jól
                        teszi, ha torkon ragadja a hordárját, nehogy elveszitse szem elől. Mindjárt
                        látni, hogy Olaszországban nagyobb a küzdelem a létért, mint
                        Franciaországban. Olaszországban minden falat kenyérre tizszer annyi ember
                        jut, mint Franciaországban.</p>
					<p>Legklasszikusabb a megérkezés Konstantinápolyba. Ebbe a tán két millió lakosu
                        városba egy pár sin vezet Drinápoly, vagyis Európa felől, nehogy a
                        civilizáció valami nagyon gyorsan betóduljon. Ez az egy pár sin omlatag
                        erőditések mellett vezet el, melyek a tenger partját őrzik. Minden
                        öt-hatszáz lépésre egy katonai őrség áll. Tudni kell, hogy ez miféle
                        szervezetnek örvend. Kiküldenek egy ilyen őrhelyre tiz-tizenkét katonát,
                        egy tisztet, s ott hagyják évtizedekig. Elfoglalnak három-négy házat,
                        lassan-lassan mindegyik megházasodik, a gyerekek elszaporodnak s egész kis
                        telep támad. Közös háztartást visznek, a mi annyit tesz, hogy együtt
                        fogyasztják el a mindennapi piláfot, melynek nyers anyagáért öt katona
                        minden szombaton bemegy Stambulba. Néha kapnak lénungot is, de ez ritkaság.
                        Uniformist is minden tiz esztendőben ha kapnak. Azért aztán meglehetősen
                        rongyosak is. Természetes, hogy a hadnagy, a ki az őrséget kivezette,
                        örökké megmarad hadnagynak, a káplár káplárnak, a közlegény közlegénynek.
                        Az őr törökösen a földön ül, a puskát a kezében tartja és valószinüleg azon
                        gondolkozik, hogy mi az ördögöt őriz itt annyi idő óta? Őrzött, mikor még
                        legényember volt és őriz, mikor már gyermekei játszanak előtte a porban.
                        Megható dolog, hogy valaki mint közkatona egyazon a helyen megérje a saját
                        unokáit. Ezek a katonai posztok a városban is megvannak, ugyanazon, a
                        fölnemváltás alapján álló szervezettel. De ott legalább a katonák a lakóknál
                        szerezhetnek egy kis munkát, s például mint hordárok kitünő szolgálatot
                        tesznek. Még az őrtálló katona is elviszi a leveledet szivesen, ha fogod
                        addig a puskáját.</p>
					<p>A derék katonák kint a parti erőditményekben tisztára a heti rizskására
                        vannak utalva, mellékkeresetük nincs. Szórakozásuk épp oly kevéssé.
                        Délelőtt a tenger felé bámulnak, délután a szárazföld felé. Egyetlen
                        szórakozásuk az a pár vasuti vonat, mint a dunakeszi nyaralóknak.</p>
					<p>Ezzel végeztünk, most már érkezzünk meg. A vonat óvatosan berobog a
                        főállomásra, nehogy egypár kutyát elgázoljon. Egyszerre a kupé ajtaját
                        fölszakitja egy fegyveres alak. Két-három pisztoly rézveretü agya s
                        ugyanannyi kés faragványos nyele kandikál ki a tüszőjéből. Ki ez? Finánc
                        vagy katona? Mivel nyugodtan pakkod után nyul, rájösz, hogy hordár. Kissé
                        aggódva követed, mert ugyan miért viselnének a hordárok fegyvert, ha nem
                        azért, hogy a keveset fizetőt lepuffantsák? A szálas hamál pakkodat a
                        vámhivatalig viszi, s ott átadja egy másik, szintén teljesen alaptalanul
                        fegyveres kollégájának. Miért adja át? Azért, mert a Kelet bölcsen ugy van
                        berendezve, hogy egy európain többen is keressenek. S a hordár urak a
                        vaggontól a fiakkerig vivő utat három részre osztották föl, s azért pakkod
                        kivitele háromszor annyiba kerül, mert három ember kezén megy keresztül. A
                        vámhivatal ajtajánál tehát kifizeted az első számu hamált, s a második
                        átvevén táskáidat, a fináncok elé kalauzol. A török finánc udvarias ember,
                        néha rá se néz a holmidra és elereszt, máskor pedig kiforgat mindent s
                        hosszu vizsgálatot indit különösen annak megtudására, hogy könyveidben
                        nincsenek-e államellenes tanok. Ilyenkor rendesen a legártatlanabb könyveket
                        kobozzák el, különösen, ha sok kép van bennük. A mi azt mutatja, hogy a
                        török vámtisztek többnyire családapák.</p>
					<p>A vámhivatal kijárásánál a második számu hamál átadja kufferedet a harmadik
                        hordárnak, s eléd tartja a markát. Fizetsz és haladsz tovább.
                        Szerencsétlenségedre észreveszel egy trafikot és szivart veszel, abban a
                        reményben, hogy igy majd aprópénzhez jutsz. Ebben a reményedben nem is
                        csalatkozol, mert az átnyujtott medzsidjéért egy egész numizmatikai
                        gyüjteményt kapsz vissza. Van közte Traján idejebeli obulus, szoldo IX. Pius
                        arcképével, Battenberg-picula, régi magyar huszas, görög susták és ujpesti
                        hatos. A bukaresti muzeum numizmatikai osztálya ehhez képest kismiska.
                        Konstantinápolyban mindenféle pénzt elfogadnak, de azt is megkövetelik, hogy
                        te is elfogadd. Még a lyukas pénzt is, mert itt ennek is van becsülete.</p>
					<p>Most tovább mégy a hamállal. Az állomás kapujában katona áll, a ki puskáját a
                        vasrácsos keritéshez támasztva, valami limonádét kever. Int, hogy állj meg,
                        mert azt csak nem kivánhatod tőle, hogy előbb a hivatal, azután a citromlé.
                        Vajjon mit akarhat veled? Miután megitta a savanyu levet, megnézi, hogy a
                        fináncok ráirták-e a kufferedre a krikszkrakszot, mely annyit jelent, hogy
                        mehet, s aztán elereszt. Most már podgyásszostul a kocsiban vagy s kifizeted
                        a harmadik hamált, a ki azonban nem távozik, hanem felül a bakra s
                        hátrafordulva élénken magyaráz valamit. Nem érted, hogy mit. A mire
                        megjelenik egy európaiasan öltözködött, de fezes fiatalember s korrekt
                        franciasággal értésedre adja, hogy a hamál a fogadóig akar kisérni, hogy a
                        város nevezetességeit magyarázza.</p>
					<p>- Ezt két okból nem fogadom el. Először: mert sötét este van és éjjel minden
                        nevezetesség fekete. Másodszor: egy szót sem értek ennek a fickónak a
                        beszédjéből.</p>
					<p>- Annál jobb, akkor én itt maradok tolmácsnak.</p>
					<p>- Hát maradjon itt egyedül, a hamál pedig pusztuljon.</p>
					<p>- Ne tegye, uram. Miért ne keressen ez a szegény ember is?</p>
					<p>- Hisz már adtam neki.</p>
					<p>- Őszintén szólva, engem zsenirozna, ha a hamált elkergetné. Azt hinné, én
                        turtam ki.</p>
					<p>E pillanatban egy uj alak jelent meg a kocsi mellett. Kezében bot volt,
                        ellenben lábán cipő nem volt, sőt a nadrágja térdig föl volt gyürve.</p>
					<p>- Sebesen óhajt menni? - kérdé.</p>
					<p>- Sebesen.</p>
					<p>- Legyen nyugodt: ön sebesen fog menni.</p>
					<p>Ezzel a kocsi elé állt, nagy kiáltással jelezte az indulást s gyors futással,
                        folytonos kiabálással előttünk szaladt, tisztára söpörve az utat. Igy
                        vonultam be, három fölösleges emberrel a nyakamon, Konstantinápolyba.</p>
					<p>A fogadótól száz lépésnyire megálltak s azt kivánták, hogy fizessem ki őket.
                        A kocsis nem kevesebb mint három medzsitjét követelt, azaz hat forintot! A
                        futár egyet, a hamál meg a tolmács (a ki utközben a Gil Blas legrégibb
                        vicceivel traktált) felet. Kimondtam, hogy addig nem fizetek, mig a hotel
                        elé nem visznek. Savanyu arccal engedelmeskedtek, a fullajtár már nem
                        kiabált, hanem mellettem ügetve, gyermekeinek nagy számáról beszélt.</p>
					<p>A mint a hatalmas perai fogadó világos kapuja elé robogtunk s az óriási
                        termetü elegáns portást megpillantottam, egyszerre Európában éreztem magam.
                        A montenegrói hotelszolgák (nemzeti kosztümben szintén pisztolyokkal és
                        késekkel) kirohantak és holmimra tették a kezüket.</p>
					<p>- Kérem, fizesse ki ezt a népet! - szóltam a portásnak.</p>
					<p>- Hogy áll a dolog?</p>
					<p>Elmondtam kisérőim jellegét és szereplését. A portás azon kezdte, hogy a
                        hamálnak egy csattanó pofont adott s azonfelül disznónak nevezte. A hamál
                        ezzel az üzletet lezártnak tekintette, mert gyors ügetéssel távozott. A
                        tolmács látván ezt, lassan, de biztosan elpárolgott az éjben. A kocsis
                        kapott egy medzsidjét, a kengyelfutó ötven krajcárt, mire udvarias
                        köszönéssel távoztak.</p>
					<p>Igy érkeztem én meg Konstantinápolyba.</p>
				</div>
				<div type="chapter">
					<head>KIRÁNDULÁS KONSTANTINÁPOLYBA.</head>
					<p>A mult hónap utolsó hetét s ennek a hónapnak az elejét itt töltöttem a török
                        fővárosban s most barátaim unszolására, kénytelen vagyok tárcát irni róla,
                        noha nem szeretek egy ennyire uj, idegen, érdekes dologról szerzett
                        impresszióimmal azonnal kipakkolni. Mert Konstantinápoly egy iróra nézve oly
                        fontos, oly szenzációsan bizarr, hogy elhagyhatja Párist, elhagyhatja
                        Londont, vagy Nápolyt, de Konstantinápolyt meg kell neki néznie. Megnéznie,
                        megértenie, megemésztenie, s akkor a város ránézve kincsesbányává válik,
                        melyből egész köteteket áshat ki. Én csak azt láttam, a mit az európai
                        turisták rendesen meg szoktak nézni s azért e tárcámat legyenek szivesek
                        csak futólagos, hogy ne mondjam fölületes megjegyzéseknek tekinteni. Bővebb
                        fölvilágositásért tessék a budapesti önkéntes tüzoltó-testülethez, vagy a
                        debreceni dalárda érdemes tagjaihoz fordulni, a kik annak idején, mint
                        kirándulók, a Boszporus mellett is föltették a kérdést, hogy mi zengi tul a
                        bérceket? A dal, a dal, a dal!</p>
					<p>Utazásom jelentékenyen kényelmesebb volt, mint annak idegén Botondé, a ki
                        őseinket Bizánc kapuja alá vezette. Ugyanis az uj berlin-konstantinápolyi
                        expressz összeköttetés legelső vonatán mentem le, mint meghivott vendég. Az
                        összeköttetést a vasutigazgatóságok csinálták, de a házigazda szerepét a
                        Hálókocsik nemzetközi társasága játszotta. Az uj vonat kocsijait ugyanis
                        teljesen ez a hatalamas társulat adja, a melynek háló- és étkező-vagonjai ma
                        Pétervártól Lisszabonig és Nizzáig, s Berlintől és Londontól
                        Konstantinápolyig közlekednek. Velünk volt a társaság főigazgatója s
                        főrészvényese is, Nagelmackers ur, egy rendkivül kedves, finom modoru
                        gentleman, régi belga család sarja, a ki vagyon tekintetében ugy harminc
                        millió körül áll. Huszonöt év előtt két wagons-lits-vel kezdte s ma hatszáz
                        kocsija szaladgál az európai vonalokon. Ő ma Európa első vasuti királya.
                        Azaz egyetlen.</p>
					<p>Mikor a vonatra, mely Berlinből indult el, Budapesten fölléptem, a nevemet
                        már egy hálófülke ajtajára fölszegezve találtam. Itt volt a lakásom,
                        Konstantinápolyig és vissza. A társaság igen előkelő volt: a porosz
                        államvasutak igazgatói, köztük két valóságos belső titkos tanácsos, egy
                        tábornok (a német vezérkar tagja), egy volt főpostaigazgató, a mi Berlinben
                        nagy állás; Kemenes igazgató képviselte a kassa-oderbergi vasutat, Marx és
                        Csermák a magyar államvasutat, azután következett egypár berlini és
                        brüsszeli s két budapesti ujságiró. Az uj vonatösszeköttetés fontosságáról
                        nem akarok beszélni, csak utalok a román lapok jajgatására. Az uj vonat
                        ugyanis teljesen tönkretette a berlin-csernovitz-bukarest-constanzai
                        vonalat, melyre Románia sokat költött, mert Constanza és Konstantinápoly
                        közt uj hajójáratokat létesitett.</p>
					<p>Első állomás Belgrád. A szerb vasutasok igen szépen fogadtak, megmutattak egy
                        dohánygyárat s egy sertés-vágóhidat. A dohánygyárban cigarettát kaptunk,
                        disznót azonban nem osztogattak. Délután kimentünk Topcsiderbe, a belgrádi
                        zugligetbe. Itt láttuk Milos fejedelem lakóházát, tele a rá vonatkozó
                        emléktárgyakkal. Ő kezdte a keményen elnyomott vazallus népet állammá
                        szervezni a század első felében. Vele kezdődik az Obrenovicsok története.
                        Okos és egyszerü ember lehetett. Kevesebb pénzzel beérte, mint Milán
                        király.</p>
					<p>Estefelé fönt a belgrádi várban megnéztük a katonaságot, mely, ugy látszik,
                        porosz minta szerint van ujjá szervezve. Egyenruhájuk is európai szabásu s
                        nincs az a pomerániai gránátos, a ki a parádémarsot szebben csinálnál, mint
                        ők. Festői látvány, mikor szerb dalokat énekelve masiroznak. Az is szép
                        volt, mikor a rekruták kólót táncoltak. A háboru óta nagyon sokat
                        haladhatott a hadsereg. A vállra, lábhoz, tisztelegj stb. vezényszókra
                        köteles mozdulatokat is oly gyönyörüen, klipp-klapp csinálták, hogy a
                        legöregebb Krieghammerek is örömkönnyeket hullatnának, ezt látva.</p>
					<p>Demokratikus vonás: az ebéd alatt játszó katonazenekarban egy tényleges
                        állományu ezredes fia fujta a sípot.</p>
					<p>Második állomás a bolgár főváros, Szófia. Rossz benyomást tett rám, mert sár
                        volt és esett az eső. A fiakkerekbe macskanagyságu kis lovak vannak fogva,
                        de pompásan futnak. Nem akarok kritizálni semmit, hisz az ország huszonnégy
                        év óta exisztál csak s igy fővárosában is minden kezdetleges állapotban van.
                        Középületei szépek, egyéb házai nem, az utcaszabályozás ismeretlen fogalom.
                        Fekvése festői, épp a lábánál fekszik a Vitos-hegynek, melynek ormát örök hó
                        takarja. Szófia az európai sajtóban folyton szerepelvén, ez a nagy reklám
                        fölcsigázza az utas várakozását. Igy aztán könyebb a csalódás. A nyelvük
                        ugyanaz, a mi a szerbeké, de a faj más. A bolgárok maguk is tudják, hogy ők
                        velünk rokon, ural-altáji nép, de elszlávosodtak. Kérdeztem egy szerb urat,
                        miért nem fognak össze a bolgárokkal, akkor mehetnének Konstantinápolyt
                        elfoglalni s visszaállitani a keleti császárságot?</p>
					<p>- Nem lehet, - felelt ő nyugodtan, - mert egy országban kevesebb ur kap
                        kenyeret, mint két országban. Itt a példa mindjárt: király is csak egy
                        kell. Már most melyik legyen az? Obrenovics, vagy Kóburg?</p>
					<p>De a bolgár bizik abban, hogy a jövő igy is az övé, mert az ő népe
                        Konstantinápoly kapujáig terjed.</p>
					<p>Katonaságuk rossz impressziót tett rám. Fegyenceknek való rossz darócba van
                        öltözködve. Hazai ipar! - mondják a bolgárok, ha rossz is, de itthon
                        készült, s egy kopejka se megy érte külföldre. Igazuk van. Az egyenruha
                        szabása és a fegyverviselés módja egészen oroszos. Ma, azt mondják, a
                        szellem is az. Én nem tudom. Uralmon az oroszbarátok vannak, annyi bizonyos.
                        Az ebédünkön résztvett egy miniszter, a ki korrekt franciasággal köszöntötte
                        föl a társaságot. Ezt az urat annak idején Sztambulov hosszabb ideig
                        fogságban tartotta, a mi Keleten a karriérhez tartozik.</p>
					<p>Megnéztük a fejedelem pompás palotáját is, kivülről, belülről. Sok
                        Kóburg-pénz mehetett rá, vajjon kinek fog kamatozni. Azt mondják, a
                        fejedelem unja magát odalent s unalmában hizik. Az egykori fess magyar
                        huszártiszt, mint mondják, oly kövér, hogy már nehezen jár s még nehezebben
                        ül lóra. Nagyon jót tenne neki egy kis magyar huszár-garnizonélet.</p>
					<p>A bolgár népet nem ismerem. Intelligens nép lehet, mert adót nem szivesen
                        fizet, sőt mint a lapok irják, most föl is lázadt ellene.</p>
					<p>Este utaztunk tovább s reggel, a nélkül, hogy vámvizsgálattal zavartak volna,
                        már török földön voltunk. Mikor átmentem az étkező-kocsiba, ott egy fezes
                        fiatalember várt, a ki bemutatta magát, mint Aril basának, a drinápolyi
                        vilajet kormányzójának titkára. A basa nevében üdvözölt, mint az utitársaság
                        tagját. Átadtam neki a keleti intelligencia számára készült nagyszabásu
                        francia vizitkártyámat, melyen az összes egyesületek föl vannak sorolva,
                        melyek valaha disztagjukká megválasztottak (többek közt a szatmári Ezres
                        is), a mire ő hasonló vizitkártyával felelt. A miből rögtön láttam, hogy a
                        derék effendi - görög. Mert a törökországi görög jó pénzért, ha kell, török,
                        örmény, bolgár, zsidó, sőt még görög is. Ez a Levante népe. Meg vagyok
                        győződve, hogy a drinápolyi basának rendkivüli örömet fog szerezni a
                        vizitkártyám.</p>
					<p>A vidék, melyen vonatunk a pomázi vicináliséhoz hasonló keleti lassusággal
                        végighaladt, kopár dombok unalmas sorozata. A dombok füvel és gazzal vannak
                        boritva, néhol nől csak rajtuk valami csenevész bokorcsoport. Az ottomán
                        vasutak külföldi kézben vannak, üzleti nyelvük francia, személyzetük
                        svájci, német és görög. A stációk sivár puszták közepén állanak, egyik
                        mellett sem láttam falut vagy várost. Három állomást is elhagytunk, a mig
                        végre a dombok alján, valami gödörbe meglapulva, egy rongyos falut
                        megpillantottunk. A házak alig látszanak ki a földből: ez az épitkezés is
                        magán viseli a zsarnok török előtt meglapuló, remegő rája jellegét. Már mint
                        a régi időkből. Mert ma ugyan nem érzik a török uralmat. A török alig
                        törődik velük, erejét sem tudja velük éreztetni. Arra nézve sem tesz semmit,
                        hogy virágozzanak, de agyon sem üti őket. Tengődnek békességben és
                        nyomoruságban egymás mellett.</p>
					<p>A csendőrök azonban minden állomáson ott voltak. Derék, szálas, öreg katonák,
                        többnyire hármasával, egy tiszt vezetése alatt. Arról ki tehet, hogy az
                        egyiknek kék az egyenruhája, a másiknak barna, az egyik spanyol
                        lovagcsizmában van, a másik himzett papucsban. Abból a kis fizetésből, mely
                        minden hónap elsején pontosan elmarad, nem igen telik még ruházatra is. Tény
                        az, hogy elég jól ügyelnek ők, mert európai Törökországban nem rosszabbak a
                        közbiztossági viszonyok, mint a Balkán-félsziget többi részében. Igaz, hogy
                        itt az önvédelmi rendszer is nagyszerüen ki van fejlődve s még a pincérnek
                        is két pisztoly és három-négy kés van a tüszőjébe tüzdelve. Nem is hallottam
                        Keleten a pincérekkel gorombáskodni.</p>
					<p>Hosszabb időt töltött vonatunk a hires Cserkeszköi állomáson, hol pár év
                        előtt Athanaziosz rabló ur a vonatot megállitotta és a gazdagabb utasokat
                        magával vitte. Az állomás magasan fekszik s onnan az egész puszta vidéket
                        belátni: sehol egy ház, egy karám, egy torony. A perronon azonban vagy
                        harminc marcona külsejü török állt, kiváncsian nézegetve impozáns
                        luxusvonatunkat. Az állomásfőnök azt mondta, hogy vasuti munkások, de én nem
                        mernék csákányt adni a kezükbe.</p>
					<p>Óvatosan haladtunk tovább a boldogult Hirsch báró gyöngealkotásu vasutján...
                        egyszerre csak nagyot kiált valaki: vonatunk a Márvány-tenger mellé ért s a
                        parton haladt egész Konstantinápolyig.</p>
					<p>A tavaszi nap ragyogó fényében égett az óriási város. Mondhatom, a ki csak a
                        milleniumkori lágymányosi Konstantinápolyt ismeri, annak igen halovány
                        fogalma van az igaziról. Nem is próbálom meg leirni. Különben is egy török
                        közmondást tettem Keleten magamévá: a mit halaszthatsz holnapra - azt
                        világért meg ne tedd ma. S ezért engedjék meg, hogy az irást
                        befejezzem.</p>
				</div>
				<div type="chapter">
					<head>KELETRŐL.</head>
					<p>Elmentem megnézni a konstantinápolyi nagy bazárt, hol mindent lehet kapni, a
                        mit Európa, Ázsia és Afrika házi- vagy gyáripara termel. Igaz, hogy ma már
                        itt is terjed a szédelgés a legtöbb ázsiai és afrikai cikk szintén Európából
                        kerül ki. Igy például a fezt az egész Kelet számára Ausztriában készitik. S
                        a multkor olvastam egy angol részvénytársaság évi jelentésében a keserü
                        panaszt a fölött, hogy Indiában a vallásos buzgóság tetemesen apad. A minek
                        az a köze van a társaság érdekeihez, hogy a hindu templomoknak ő szállitja a
                        - bálványokat.</p>
					<p>Szóval a bazárban sem kell készpénznek venni mindent.</p>
					<p>Nem akarom leirni a bazárt, mely pedig a világnak egyik nevezetessége, csak
                        arra szoritkozom, a mi velem történt.</p>
					<p>Betévedtem a bazárok egyik utcájába, hol többnyire régi fegyvereket árultak.
                        A mint az utcasarkon fölmerültem, egy tizenkét-tizenhárom éves fiu toppan
                        elém s olasz-francia-német nyelven figyelmeztet, hogy ebben az utcában
                        gyönyörü régi fegyverek kaphatók.</p>
					<p>- Majd megnézzük.</p>
					<p>Erre a fiu füttyentett egyet, a mi jeladás volt a boltosoknak: Vigyázz!</p>
					<p>Csakugyan valamennyi boltos, a kinek nem volt dolga, összes segédeivel
                        megjelent a boltnak az utcára rugó kis terrászán, s a fütty irányába
                        tekintett.</p>
					<p>A kis fiu meghuzta a kabátomat.</p>
					<p>- Az alkut bizza rám, uram; a mire én azt mondom, hogy megveheti, azt fizesse
                        meg, igy nem csalják meg.</p>
					<p>Igy érdekeit (mert nyilvánvaló, hogy a kereskedők is pénzelték) mindkét
                        oldalról biztositván, előttem futva, bevezetett az utcába.</p>
					<p>Minden kereskedőnek volt valami a kezében. Az egyik puskát, a másik
                        pisztolyokat, a harmadik kardot, késeket, nyerget, lószerszámot tartott az
                        orrom alá. Görögül és örményül hadartak, a miből egy szót sem értettem, a
                        min bizonyára rosszalólag fog csodálkozni Pfeiffer Antal piarista tanár ur,
                        a ki négy esztendeig verte a fejembe a görög nyelvet s a kinek biztatására
                        mint hetedik osztályu tanuló az Iliaszból négy éneket leforditottam
                        hexameterekben.</p>
					<p>- Hogy ez a két cserkesz pisztoly? - kérdém az egyik üvöltő görögtől.</p>
					<p>- Negyven frank.</p>
					<p>Szó nélkül elfordultam tőle.</p>
					<p>- Husz! - kiáltotta rögtön.</p>
					<p>A kis fiu alig észrevehetően nem-et intett. Tehát hallgattam.</p>
					<p>A kereskedő előttem termett s utamat állta:</p>
					<p>- Mennyit tetszik érte adni?</p>
					<p>- Mutassa.</p>
					<p>A kis fiu megfogta a kezemet.</p>
					<p>- Ne nyuljon hozzá, mert akkor a kereskedő félnapig az ön sarkában lesz a
                        pisztolyokkal.</p>
					<p>Hátat forditottam tehát a pisztolyoknak s mustrálólag kezdtem a boltok előtt
                        sétálni. Az egy pillanatra csillapult üvöltés ujult erővel kitört. Zörgették
                        a láncokat, kopogtak a fegyverekkel. Venni tulajdonképp nem is akartam
                        semmit, csak csöndesen szemlélődni, de ez teljesen lehetetlen volt. Ha egy
                        bolt előtt megálltam, azonnal körülfogtak s a fülembe kiabáltak.</p>
					<p>Teljes érzéketlenséggel álltam a fegyverekkel hadonászó tömeg közepén s
                        vártam, hogy mikor fogják megunni. Az lett a vége, hogy én untam meg s
                        csöndesen kisétáltam a fegyverek utcájából. A kis fiunak ez láthatólag
                        rosszul esett, láttam, hogy ő ugy tüntet föl a boltosok előtt, mint egy
                        gazdag idegent, a kit neki sikerült idecsalnia, szabad kizsákmányolás
                        céljából.</p>
					<p>- Légy nyugodt, fiam, te megkapod a borravalódat. Ki vagy te különbem?</p>
					<p>- Osztrák alattvaló.</p>
					<p>- Ugyan? S mi a vallásod?</p>
					<p>- Zsidó.</p>
					<p>- Hol születtél?</p>
					<p>- Triesztben.</p>
					<p>- Hány nyelvet tudsz?</p>
					<p>- Triesztben megtanultam olaszul és németül, itt az iskolában franciául, az
                        utcán görögül, törökül, örményül, bolgárul - egy kicsit, a mennyire
                        szükségem van.</p>
					<p>- Él-e az apád?</p>
					<p>- Él, de magam keresem a kenyeremet.</p>
					<p>- S milyen pályára készülsz?</p>
					<p>- Dragomán leszek.</p>
					<p>- Nos, tolmács ur, vezessen a bazár szőnyeg-utcájába.</p>
					<p>- Igenis.</p>
					<p>Ez már a törökök birodalma. Csöndes, mint egy templom, pedig minden boltban
                        két-három ember üldögél. Kávézik, cigarettázik, nargilét szí és hallgat
                        hozzá.</p>
					<p>Megálltunk egy bolt előtt, melynek falát és terrászát remek szőnyegek
                        boritották. Egy öreg muzulmán ült keresztbe font lábain, háttal kifelé.
                        Rámutattam egy szőnyegre.</p>
					<p>- Hogy ez a darab? - kérdé a fiu.</p>
					<p>A török se hátra nem fordult, se nem felelt. Mert a török igy okoskodik: Ha
                        Allah akarja, a gyaur ugy is megveszi a szőnyeget, ha pedig Allah nem
                        akarja, akkor minek erőlködjem.</p>
					<p>- Hé bácsi, - kiáltott ujra a dragomán-csemete, - szőnyeget akarunk
                        venni.</p>
					<p>Az öreg most már kissé hátraforditotta a fejét, mert hátha Allah ugy akarja?
                        De tekintete a kezében levő kis feketekávés csészébe mélyedt. Bizonyára azon
                        elmélkedett, hogy az élet épp olyan, mint ez a fekete kávé: egyre kevesebb
                        van belőle hátra.</p>
					<p>Dragománom most leakasztotta a szőnyeget a falról, benyomult a boltba s a
                        török elé állt:</p>
					<p>- Hogy ez a darab?</p>
					<p>Most már a török reagált. Allah küldi ezeket s kivánja, hogy szóba álljon
                        velük.</p>
					<p>- Harminc.</p>
					<p>- Harminc medsidje?</p>
					<p>A török igent intett.</p>
					<p>- Sok, - felelt a fiu.</p>
					<p>A török vállat vont, mintha azt mondaná: Mi közöm a te véleményedhez? Akár
                        sokallod, akár nem, csak Allah akarata fog érvényesülni. A mi beszédünk
                        teljesen hiábavaló.</p>
					<p>Tizenöt medzsidjét (harminc forint) igértem a szőnyegért, a török erre sem
                        felelt semmit. Ellenben a fejével intett a sarok felé a dragománnak, a ki
                        szolgálatkészen előhozott onnan egy megtöltött nargilét, a boltban levő
                        másik tüzes parázsért futott, azt a dohányra helyezte s a boltos elkezdett
                        pipálni. Mi nem léteztünk rá nézve. Allah nem akarja az üzletet,
                        punktum.</p>
					<p>Allah akarata előtt én is meghajoltam: nem vettem meg a szőnyeget.</p>
					<p>Ebben a jelenetben az mulattatott legjobban, hogy én gondolkoztam a török
                        fejével, ő csak a mozdulatokat szolgáltatta hozzá.</p>
					<p>Volt azonban egy másik esetem, a mikor nemcsak a töröknek, hanem egy kutyának
                        a fejével is gondolkoztam, sőt egész párbeszédet szőttem köztük.</p>
					<p>Előbb azonban tudni kell, hogy a kutya, köpek, micsoda nevezetes szerepet
                        játszik Konstantinápolyban.</p>
					<p>Állami vagy városi adminisztrációnak nyoma sincs, ellenben a kutyák maguk
                        közt kitünő adminisztrációt tartanak fönn.</p>
					<p>Százával, ezrével látod őket az utcákon. Mindegyiknek megvan a maga helye.
                        Ott kosztol, ott vigyáz, ott alszik. Ha más kutya vetődik oda, elmarják.
                        Nappal a legnépesebb utcákon is tömegesen alusznak s a sétálónak szépen át
                        kell lépkedni rajtuk: megrugni, ráütni, elkergetni nem szabad. A kocsi,
                        szekér, ha csak lehet, szintén kikerüli az alvó köpeket; ha nem lehet,
                        megáll s a kocsis addig szólitgatja az alvót, mig az föl nem ébred s magától
                        odább nem megy.</p>
					<p>Örményt lemészárolhatnak egypár ezret, a hatóság, a nép nem törődik vele. De
                        próbálna csak egy európai egy köpeket megverni: igen könnyen lázadás
                        keletkezhetik belőle s a vakmerő bizonyára az életével fizetne.</p>
					<p>Igy tisztelik a törökök a köpeket, mióta egy, az összeesküvők által elzárt
                        nagy szultánjukat egy kutya a börtönből kiszabaditotta.</p>
					<p>Mielőtt a történetbe fognék, bocsánatot kérek olvasóimtól, mert olyan
                        dologról leszek kénytelen itt beszélni, a mit uri társaságban nem szokás
                        emlegetni. Ez a köpés.</p>
					<p>Az életet tanulmányozni beültem egy török kávéházba, a keleti ember
                        kaszinójába. A divány végén kucorgott egy emberséges müzülmán és nargilét
                        szítt; teljesen mozdulatlan volt, de néha összecsucsoritotta a száját s
                        jóizüet köpött az utcára.</p>
					<p>Megfigyeltem. Mindig pontosan egy helyre köpött. Az egyes foltok közt nem
                        volt több egy-két ujjnyi távolságnál.</p>
					<p>A török nagyon elégedettnek látszott; jó piláfot ehetett ebédre; néha
                        szundikált egy kicsit.</p>
					<p>Egyszerre csak látom, hogy egy nagy vörös kutya érkezik, s nyugodtan
                        odafekszik, a hová a derék muzulmán eddig köpködött.</p>
					<p>Ahmed (nevezzük igy) arca élénk megbotránkozást árult el. Aztán tünődni
                        kezdett: mit tegyen? Másfelé köpködni, mint a merre egy óra óta
                        mozdulatlanul cselekszi: ez abszurdum, ez forradalomnak beillő gyors áttérés
                        volna egy uj irányra. Láttam, hogy ezt egyhangulag elveti, s tovább
                        tanácskozik. Végre megjelent az arcán ez a kifejezés: egy ötlet!</p>
					<p>Csakugyan nagyot harákolt, összeszedte az erejét, egész belevörösödött, s a
                        régi irányban nagyot köpött.</p>
					<p>Tul akarta köpni a kutyát.</p>
					<p>Nem sikerült, a löveg az alvó köpek feje búbját találta. A köpek fölemelte a
                        fejét és körüljártatta tekintetét. Végre szeme, a megbotránkozás élénk
                        kifejezésével, megállapodott Ahmeden.</p>
					<p>- Ha nem csalódom, te voltál, Ahmed! Mi dolog ez? He?</p>
					<p>Ahmed lesütötte a szemét és zavartan szítta a pipáját.</p>
					<p>A kutya folytatta:</p>
					<p>- Remélem Ahmed, hogy ez csak sajnálatraméltó tévedés s jövőre tartózkodni
                        fogsz attól, hogy nyáladat egy becsületes köpek testén helyezd el.</p>
					<p>Ezzel lefeküdt és tovább aludt.</p>
					<p>Ahmed arcán kínos töprengés látszott, de érezte, hogy az izlamot a
                        konzervativizmus tartja fönn: testtartásán és feje irányán mit sem
                        változtatott, de olyan erőfeszitéssel köpött, hogy a szeme is kidagadt.</p>
					<p>Megint nem sikerült, a köpeket találta nyakon.</p>
					<p>A köpek fölemelte a fejét és Ahmedre nézett.</p>
					<p>- A dsinek játszanak velem? Ahmed vagy-e te valóban, a derék foltozó varga a
                        Rózsa-utcából, avagy a gonosz szellemek öltötték föl az alakodat, hogy velem
                        csúf játékot üzzenek?</p>
					<p>S Ahmed viszont:</p>
					<p>- Bocsáss meg, utcánk derék őrzője, ki hosszu ugatásoddal elüzöd a
                        tolvajokat, már majd megszakadok az erőlködéstől, de nem tudok messzebb
                        köpni, pedig tudod, hogy a nargilé mennyire fejleszti szájunkban a
                        nedvet...</p>
					<p>S a köpek:</p>
					<p>- Jó, de többször ne történjék.</p>
					<p>S ezzel ujra elnyujtózkodott a földön, mialatt Ahmed beszédes tekintettel
                        magyarázta neki, hogy amoda a szederfa alatt nyugalmasabb helye volna. De
                        hiába. A köpek rá se nézett.</p>
					<p>A baj harmadszor is megtörtént.</p>
					<p>A köpek mint a villám fölült:</p>
					<p>- Hitetlen gyaur vagy, a ki megfeledkezel a tiszteletről, melylyel nekem
                        tartozol. Van még kádi Sztambulban, a ki elégtételt fog nekem adni
                        sértéseidért...</p>
					<p>De a heves szemrehányásokat Ahmed már nem hallotta. Fölkapta papucsait s
                        nargiléjét ott hagyva, elügetett. Nem mert szembeszállni a kutyával.</p>
					<p>- Gyáva! - mormogá a köpek s tovább aludt.</p>
				</div>
				<div type="chapter">
					<head>BARANGOLÁS SZICILIÁBAN.</head>
					<p>A tengerek közt határozottan kollégiális viszony áll fönn. A minap
                        csufolódtam az Adriai-tengerrel és ime a Tyrrheni-tenger állt boszut rajtam.
                        Szakadó esőben szálltunk hajóra Nápolyban, hogy Szicilia fővárosába
                        utazzunk. Esőben még Nápoly is kellemetlen város és szivesen hagyja ott az
                        ember, abban a reményben, hogy másutt több napot talál. Este nyolckor léptem
                        a Galilei (Florio Rubbatino legszebb és leggyorsabb hajója) födélzetére s
                        azonnal éreztem, hogy a tenger libabőrös, borzong s néha egy-egy titkos
                        oldaldöfést ád a hajónak. Lementem a kabinomba s elgondolkoztam a sok dolog
                        fölött, melyet az utóbbi napokban láttam. Rómában hallottam együtt énekelni
                        Bellincioni Gemmát és Francesco Marconit, a nagy tenoristát, a ki a télen a
                        lipótvárosi kaszinóban ezer forintért szives volt két dalt énekelni.
                        Nápolyban végigunatkoztam az Irisz-en, Mascagni operáján, melyet a szerző
                        maga dirigált a San Carlo-szinházban. És hogyan dirigált! Őrültebben, mint
                        valaha. Hosszu haja mint egy zászló lengett a zenekar fölött s két karja ugy
                        járt, mint a cséphadaró. A közönség lelkes ovációkban részesítette, de azért
                        tény, hogy az Irisz még Olaszországban sem tudja tartani magát... Kint
                        trombitaharsogás hallatszik, fölmegyek a födélzetre... Két század
                        bersaglieri érkezett a kikötőbe és megáll a parton, hogy megvárja, mig az
                        utasok beszállnak. A félrecsapott kakastollas csákók alól szomoruan néznek
                        a kis barna katonák a villámosan világitott nagy hajóra. Az eső csorog végig
                        rajtuk s láthatólag bőrig vannak ázva. A mint aztán öreg kapitányuk megadja
                        a jelt a beszállásra, rohanva tódulnak a hajóra s ott az óriási gépek meleg
                        külső falazata körül rögtön lehevernek. Nedves ruhájuk azonnal párologni
                        kezd, de ők csöpp kis podgyászukra hajtott fejjel azonnal elalusznak. Nagyon
                        fáradtak lehetnek... A hajó belebömböl az éjszakába, elindulnak. Noha rossz
                        az idő, gyönyörüen terül el körülöttünk Nápoly kivilágitott panorámája, a
                        melyet megkoronáz a Vezuv karminvörös tüze. Százezer sárgafény remeg óriási
                        félköralakban a parton s fölötte mint egy nagy tüz-rezervoár, ez az örökös
                        lángraktár, a mely mintha Nápoly összes lámpáit táplálná. S a mint a hajó
                        fut ki a mérgesvizü öbölből, balra hagyva Caprit és jobbra Ischiát, vonul
                        vissza a kivilágitott föld, csak a Vezuv vörös szeme néz még sokáig utánad.
                        Aztán ez is eltünik, kint vagy a Tyrrheni-tengeren, mely hatalmas rugásokkal
                        figyelmezteti a hajót, hogy immár az ő hatalmában van.</p>
					<p>Erre az étteremben uralkodó zsongás-bongás, kellemes vacsorai hangulat
                        egyszerre elmult, mindenki sietett a kabinjába, hogy aludni próbáljon. Mert
                        bár a tengeri betegség nagyon individuális, az bizonyos, hogy legjobb
                        ellenszere az alvás. A ki tud, az aludjék, álmában senki sem kapja meg. Bár
                        kabinom a hajó orrán volt s a magasan járó hullámok a hajó orrát minden
                        pillanatban egy-két öl magasra emelték, engem pedig ide-oda guritottak az
                        ágyban, elaludtam, s csak akkor ébredtem föl, mikor - irná Tartarin - az,
                        árbockosárba elhelyezett matróz azt kiáltotta: Föld, föld!</p>
					<p>Megérkeztünk Palermóba, Szicilia fővárosába.</p>
					<p>Az ég még felhős volt, de ez másutt, éjszakon napos időnek is beválik. Oly
                        édes, lágy volt a levegő; micsoda balzsam lehet ez egy beteg tüdőnek! A mint
                        a kapitány hidján szembeállok a kikötővel, látom az egész várost. Jobbra a
                        parton egy kopár hegy, a Catalfano, tőle vagy hét kilométernyire balra a
                        parton egy másik kopár hegy, a Pellegrino, s e kettő közt a tenger mellett
                        terül el Palermo, lapostetejü házainak ezreivel, pálmafás parkjaival,
                        sok-sok, folyton csengő-bongó tornyával. Az emlilett két hegycsúcstól
                        egy-egy hegygerinc vonul be a szárazföldön végig s ebben a katlanban terjed
                        be- és fölfelé a város, a tulsó fele már a hegyek közt vész el, narancs-,
                        citrom-, olajfa- és fügefaerdők közt. Ezt a katlant nevezi a nép szája
                        aranykagylónak.</p>
					<p>Ez tehát a föld, melyen majdnem háromezer év óta feniciaiak, görögök,
                        rómaiak, spanyolok, franciák küzdöttek az uralomért, s mely végre is érett
                        gyümölcsként hullott az egységes Itália szájába. Itt döntötte össze
                        Garibaldi a Bourbonok ingadozó trónját, egyenesen Palermo ellen masirozván a
                        Marszalánál partra szállt ezerrel. A magyar résztvettek emlékét itt egy
                        Tukery-utca őrzi, a mi alatt Tüköry garibaldista honfitársunk értendő.</p>
					<p>De ne elmélkedjünk tovább, mennydörgő robajjal ereszti le vasmacskáját a
                        Galilei s a csónakosok türelmetlenül paskolják evezőikkel a vizet,
                        figyelmeztetvén az utasokat ladikjaik kiváló tulajdonságaira. Mert csónakon
                        kell szárazra mennünk. Egy öreg brigantira biztam magamat, a ki azt
                        állitotta, hogy az ő csónakját Angliában készitették s minden versenynél
                        első dijat nyert. Most azonban oly lassan ment a part felé, hogy jogosan
                        sorozhattam csónakát a todsicher versenyzők közé, melyek mindig utolsónak
                        szoktak a célponthoz érkezni. Mikor megkérdeztem, hogy mennyi jár neki, azt
                        felelte, hogy öt frank, de ő mint jó keresztény, megelégszik három frankkal,
                        a minek az lett a vége; hogy habozás nélkül, sőt köszönettel zsebre tett
                        ötven csentezimit. A sziciliai sajtó különben, melynek élén egy herceg áll,
                        a ki egyuttal képviselő, gőzbárkákkal jött a Sajtókongresszusnak néhány
                        Sziciliába rándult tagja elé, ingyen vitt a partra, ingyen kocsikáztatott a
                        hotelbe, melyért szintén nem kellett fizetni semmit (a mi boszantó, mert
                        Rómában és Nápolyban tisztességesen megfizettünk mindent). Szicilia az a
                        része Olaszországnak, melyben a vendégszeretetet magyar értelemben
                        gyakorolják. Pátriárkálisabb, mint a többi. A sziciliai sajtó olyan
                        programot állitott össze számunkra, melyet a német császár is
                        megirigyelhetne tőlünk, s a sziget ugy föl van lármázva, hogy akármerre
                        megyünk, az emberek köszönnek s átkiabálják egymásnak az ablakból: La stampa
                        internazionale! (A nemzetközi sajtó.)</p>
					<p>A nemzetközi sajtó! Ezt magyarázták hetek óta a sziciliai lapok
                        közönségüknek, hogy micsoda óriási dolog ez. Jön Kolumbusz csapatja, hogy
                        fölfedezze Sziciliát. Jönnek az angolok, franciák, németek, spanyolok,
                        magyarok, hogy távol hazájukba elvigyék e földi paradicsom hirét. S a
                        hevesvérü lakosság föllelkesedett. Palermóban már óriási tömeg várt a
                        parton, de még fővárosi előkelőséggel viselkedett. Nem lármázott, csak a
                        kufferedet vitte a kocsihoz, udvarias hajlongások közt. S a tisztességesen
                        öltözködött polgárok boldogok voltak, ha legalább a kabátot vihették a
                        kocsiig egy ujságiró után. A palermói hotelekben, mint már emlitettem, egy
                        krajcárt se fogadtak el tőlünk, s a személyzet még a borravalót is csak
                        habozva tette zsebre. Pedig ezek, különösen a Hotel des Palmes és a Hotel
                        Trinacria, elegáns, remek szép, elsőrendü európai fogadók. (E két hotel
                        tulajdonosai, a Ragusa-testvérek, előkelő sziciliai nemes emberek.) Szicilia
                        belsejében még tovább mentek az emberek. Itt Katániában huszezer főnyi tömeg
                        várt a vasutnál, óriási tapssal és evviva-riadalommal. Husz hintó volt
                        kirendelve az ujságirók számára, mindegyiknek a bakján a kocsis mellett
                        vadász ült. S a bevonuláskor az asszonyok az erkélyről virágesőt zuditottak
                        ránk. A közönség a kocsihoz tódult, s képviselőjelölt-koromban sem
                        szoritottam annyi emberrel kezet, mint most. S a megható a dologban az,
                        hogy itt az egyénnek nem szól semmi, az eszmét éltetik. Szicilia három
                        millió lakosa közül senki sem tudja, hogy én a világon vagyok, hasonlóképp
                        titok előtte James Baker londoni, Johann Börlin züriki, Victor Taunay párisi
                        és Hjalmar Löken krisztiániai hirlapirótársam létezése. És mégis
                        lelkesedtek, mert az európai nemzetek harsonáit látták bennünk, a kik idegen
                        népek figyelmét szegény hazájukra fogják irányitani.</p>
					<p>Ez még semmi. Másnap elmentem fürödni. Nem fogadtak el érte pénzt. A masszőr
                        ugy megdörgölt, hogy csak ugy izzadt bele. Neki nagy gyönyörüséget okozott,
                        hogy egy urat della stampa igy agyonmasszált, nekem kevésbbé, mert a
                        hátamról lement a bőr. Boldogok voltak, mikor kijelentettem, hogy Katánia a
                        világ legszebb városa, ez a fürdő a világ legszebb fürdője s ez a masszőr
                        életem legszebb napja. A borbélynál, a ki szintén nem fogadott el pénzt,
                        ugyanilyen kijelentést tettem, csak a fürdő helyett borbélyműhelyt és
                        masszőr helyett hajnyirást mondtam.</p>
					<p>A római komitétől kapott s a gomblyukban viselt, kis bronzjelvény
                        varázshatásu volt mindenfelé. Ha egy koldus elénk merte tartani a kalapját,
                        hatan is megrohanták, hogy eltaszigálják. A férfiak az utcán köszöntek, az
                        asszonyok oly barátságosan nevetnek a szemünk közé, mintha csupa jó
                        ismerősök volnának. De arra már a kontinensen figyelmeztettek, hogy ne igen
                        reagáljunk a sziciliai asszonyok mosolygására, mert könnyen bajba
                        keveredhetünk. A férfiak csekélységeket is igen komolyan vesznek s a flirt
                        itt ismeretlen fogalom. A ki látja ezeket a barnabőrü, sötét ábrázatokat,
                        nagy, mély, fekete szemeket, különben sem érez kedvet rossz viszonyba
                        keveredni velük. Ez már afrikai vér, még az olasznál is szenvedélyesebb.</p>
					<p>Palermóba nagy művészi eseményekre érkeztünk április tizenötödikén. Aznap
                        adták először a Bellini-szinházban Gabriele D’Annunzio La Gioconda cimü
                        drámáját, a két főszerepben Olaszország két legnagyobb művészével, Duse
                        Eleonorával és Ermete Zacconi-val, a kiket nálunk is annyi rajongással
                        környezett a közönség. D’Annunzio ur, egy sovány, sápadt, vöröses szakállu,
                        kopaszodó, alacsony fiatal ember, ma Olaszországnak legdivatosabb költője.
                        Különben egy ködösfejü szimbolista s műveinek érthetetlenségét némelyek
                        mélységnek, mások szamárságnak deklarálják. Szerencséje az, hogy Duse a
                        szárnyaira vette őt - az igaz, hogy csekély sikerrel, mert hisz A holt város
                        cimü drámáját, melyet Duse Párisban játszott, a franciák egyszerüen
                        kinevették s D’Annunzio urat a kritikusok ugyancsak ledorongolták. A vén,
                        goromba Sarcey igy kiáltott föl: Efféle szamárság nálunk is bőven terem.
                        Hogy lehet ilyet külföldről importálni?</p>
					<p>A Gioconda különben D’Annunzio drámái közül még a legérthetőbb. A hitves és a
                        szerető ütköznek össze benne a férj fölött, a ki egy hirneves szobrász.
                        D’Annunzio tétele az, s ezt a szobrász kedvesével mondatja a feleség
                        szemébe, hogy a hitvesnek semmi keresete a műteremben. Ott megszünik a férj
                        és kezdődik a művész, a kit ő, a szerető inspirál, lelkesit, alkotásra
                        hevit. A feleség ezt nem fogadja el s összetör a műteremben mindent. A
                        közönség, különösen a diákság, a feleség (Duse játszotta) álláspontjára
                        helyezkedett s a darabot lepisszegte, sőt kifütyülte. Duse és Zacconi nagy
                        művészete egy ideig föntartotta, de már a harmadik fölvonásban fölhangzott a
                        pisszegés, a negyedikben pedig elemi erővel kitört. A darab tendenciáját
                        visszautasitották. Az egész darab elbukott.</p>
					<p>A helyárak nagyon föl voltak csigázva. Elsőrendü páholyért negyvenöt forintot
                        fizettek, a legolcsóbb állóhely két forint volt. És minden jegy elkelt. Én
                        csak harmadkézből kaptam jegyet az első fölvonás után. Egy urét vettem meg,
                        a kit részleges gutaütés ért, s a ki egy olyan embertől vette meg, a kinek
                        az emeleti páholyból a fejére esett egy gukker. Nagyon kiváncsi voltam, hogy
                        velem azon veszedelmes helyen micsoda baleset fog történni. Szerencsére a
                        sors kevéssel megelégedett. Csak a sétapálcámat felejtettem a
                        szinházban.</p>
					<p>A palermói ujságirók sajnálták a botrányt, de Dusét okolták. Miért
                        forszirozza D’Annunzio drámáit? Az ő nagy művészetének sem fog sikerülni e
                        hóbortos ember pózolásait az olasz szinpadokon érvényre juttatni.</p>
					<p>A szinház különben, melyben Duse és Zacconi játszottak, kivülről nem külömb,
                        mint Kövesi Albert ó-budai szinháza, belülről persze már tágasabb és
                        diszesebb, de nyomába sem léphet a palermói operaháznak, a Teatro
                        Massimonak. Ez a dalos nemzet főképp a nótát és a muzsikát szereti és
                        kultiválja s ehhez képest az operái óriási méretüek. A milánói Scala, a
                        római Costanzi, a nápolyi San Carlo és a palermói Teatro Massimo operaház
                        mindegyik szertelen nagy, háromtól ötezerig fér bele közönség. Még ebben az
                        Isten háta mögött, a Földközi-tenger partján lévő kis elhagyott Katániában
                        is van egy a Képszinháznál sokkal nagyobb és diszesebb operaház, a
                        Bellini-szinház.</p>
					<p>... De elég lesz mára. Ablakom alatt a városi zenekar játszik egy
                        Wagner-operát, az éjszaka holdas, a forróság tropikus s az Etna havas tetője
                        tekint alá tizezer láb magasságból. Ilyen körülmények közt legokosabb, ha az
                        ember lefekszik.</p>
				</div>
				<div type="chapter">
					<head>A PALERMÓI SIRBOLT.</head>
					<p>Megsebesülve feküdtem egyszer a lipótmezei őrültek házában, hol a bátyám
                        orvos volt s álmatlan éjszakáimon hallottam a dühöngők elfojtott
                        jajgatásait; a szerb-bolgár háboruban százával láttam a kórházban a véres
                        szenvedőket és haldoklókat; öt évig laktam a főváros legszomorubb épülete, a
                        Rókus-kórház mellett, s láttam minden nap a halált és az emberi nyomoruságot
                        legkülönbözőbb alakjaiban: de soha semmi sem tett rám olyan megdöbbentő
                        hatást, mint a palermói kapucinusok sirboltja.</p>
					<p>Az idén volt, tavaszszal, hogy a csodaszép Sziciliában jártam. S micsoda
                        tavasz volt az! Nálunk még csak félve rügyeztek a fák, odalent már teljes
                        pompájában állt a délszaki tavasz. A levegő kábitó illatokkal volt tele, az
                        ég sugárzott, a tenger pedig visszacsillogta fényét. Elkábult az ember, ha
                        ezt a két ragyogó végtelenséget nézte: a tenger végtelenségét és az ég
                        végtelenségét. S annál nagyobb szeretettel fordult a véges és korlátolt
                        valamihez: a földhöz, mely buja szépségeivel oly epedően tárta felénk a
                        karját.</p>
					<p>Egy reggelen kirándulásra mentem Palermóból a hegyek közé. Óraszám béreltem
                        ki a kocsit, a miből az következett, hogy átkozottul lassan ment. Csak akkor
                        nógatta a kocsis a lovát, mikor látta, hogy pénzt akarok dobni a kéregető
                        fiuknak.</p>
					<p>- Ne adjon, ezek azzal nem lesznek gazdagabbak; tartsa meg és csatolja az én
                        borravalómhoz.</p>
					<p>Ezt mondá nyilt őszinteséggel, mire én rá akartam ijeszteni, szólván:</p>
					<p>- Borravalóra ne számitson, tisztelt kocsis barátom, mert gyalázatos lassan
                        hajtja a lovát.</p>
					<p>A mire ő levette a kalapját és alázatosan felelt:</p>
					<p>- Uram, ma San Ildefonso napja van. S én fogadást tettem, hogy ezen a napon
                        senkit sem bántok. Sem a lovamat, sem a feleségemet.</p>
					<p>Ez ellen nem szólhattam semmit.</p>
					<p>Fölfelé kezdtünk kapaszkodni s (hátrafordulva) Palermó lábunk előtt terült
                        el. Nem bántam már, hogy lassan haladtunk, mert szemem nem tudott betelni a
                        gyönyörüséggel.</p>
					<p>Fölértünk a hegytetőn levő városba, a hol megrohantak a vezetők. Egyet
                        találtam közülök, a ki körülbelül beszélt annyit németül, mint én olaszul.
                        Tehát őt választottam. A hol elfogy az olasz tudományom, beszélek németül. A
                        hol elfogy az ő német tudománya, beszél olaszul. Igy majd csak megértjük
                        egymást.</p>
					<p>De a vezető ur volt. A holmim hurcolását már albérletbe adta. Egy külön olasz
                        hozta a messzelátómat és a felöltőmet. Persze az én költségemre. A miből a
                        német cicerone szintén percenteket kapott. Mint később megtudtam,
                        percenteket kapott a korcsmától is, a hová ebédelni vitt. A derék ur az
                        idegenekből uzsorakamatokat szedett.</p>
					<p>Először egy régi, mór-stilusu templomban misét hallgattunk és én sokáig
                        elnéztem a hideg márványkockákon, aranyos képek, alabástromoszlopok alatt
                        térdelő rongyos, mezitlábas, sápadt népet, a mint rajongó áhitattal kisérte
                        a mise menetét. Eszembe jutott egy párisi mise a divatos
                        Madelaine-templomból, a hol az elegáns világ imádkozik, mig kint az üveges
                        hintók százai várakoznak. Vajjon melyik nyáj áldozati tüzének füstje száll
                        egyenesebben az égbe és jut hamarább az egek urának trónjához?</p>
					<p>Egy görög templom romjai közt viruló fáról friss narancsot szakitottam. Onnan
                        a római cirkusz falára hágtunk föl. Egy lépéssel ezeréves utat tettünk
                        meg... Aztán egy utra kerültünk, melyen egy öreg ember köveket teregetett
                        szét - és baksisért nyujtotta ki a tenyerét. Egyszerre ostobának és
                        közönségesnek találtam az egész jelenkort és annál magasztosabb szinben tünt
                        föl előttem a romokban heverő mult. Pedig talán igazságtalan vagyok. A régi
                        kor sem állt csupa nagy alakokból és nagy tettekből, - de ránk ezeknek az
                        összerakott gyüjteménye maradt s azért más a benyomásunk róla. Imponál
                        nekünk. Pedig a római légiók dobogásának komor zenéje, a mórok harci
                        üvöltése s a frank lovagok sarkantyuinak pengése között is bizonyára ott
                        állt a barnaképü sziciliai, koldulásra nyujtva tenyerét.</p>
					<p>Ebédre egy katonatiszt jutott társamul. Szóba ereszkedtünk. Keveselte az
                        olasz katonai dicsőséget. Mennyi rengeteg gyarmata van a franciának, pedig
                        be sem tudja népesiteni. Olaszországnak évenkint százezer ember fölöslege
                        van. S ez mind Amerikába vándorol és elvész a nemzetre nézve. Olaszországnak
                        is fegyverrel kéne valamit foglalni. Tripoliszt, Marokkót, melynek
                        partvidéke ugyis olasz jellegü, mint egyáltalán a Földközi-tenger melléke.
                        Az olasz nyelvvel pompásan boldogul az ember ugy a dél-francia, mint a
                        spanyol, görög és kis-ázsiai kikötőkben. Ez mutatja a nemzet terjeszkedő
                        erejét s a nyelv hatalmát. E helyett minekünk a belső lázadókkal kell
                        harcolnunk. Tuniszban van százezer olasz és négyezer francia, mégis a
                        franciák tették rá a kezüket, holott Algiert, mely hetven év óta birtokukban
                        van, sem tudták elfranciásitani vagy betelepiteni. Ilyen nagy nemzet, mint
                        az olasz, ilyen alárendelt szerepet játszik a világtörténelemben.</p>
					<p>Hallgattam a panaszait és - irigyeltem őt, én, egy olyan kis nemzetnek a fia,
                        melyről ő azt sem tudja, hogy van a világon. Hátha én elkezdenék neki
                        panaszkodni. Rám bámulna és nem értene meg. Azért nem is fogtam hozzá, de
                        magamban büszke voltam, nem utolsó dolog magyarnak lenni; hallgatagon és
                        folytonosan küzdeni a létért; idegen inváziókat elháritani; ezerféle
                        ellenség közt, nagy kínnal megszerezni a mindennapi kenyeret, de helyt állni
                        a sáncon s nem tágitani e helyről. Micsoda veszedelmes pozició ez az
                        övékéhez képest?</p>
					<p>Hanem elmondtam neki az isztriai és dalmáciai olaszság pusztulását. A
                        barbárok leszállnak a hegyekről és beleszoritják őket a tengerbe. Az én
                        katonám nem nagyon búsult rajta. Az irredentizmus csillaga elhalványult,
                        mióta Olaszország belső viszonyai olyan zavarosak. Hisz nincs trieszti
                        ember, a ki Olaszországhoz akarna csatlakozni, mikor világos, hogy az
                        osztrák uralom virágzást, az olasz uralom halált jelent nekik.</p>
					<p>Igy politizáltunk bor mellett s az idő gyorsan mult.</p>
					<p>Késő délután volt, mikor végre ott hagytam a vendéglő magas terraszát, honnan
                        a remek völgyet láttam, mely egészen a tengerig lenyult.</p>
					<p>A tavasz pompájától és illatától ittasan tértem haza. Félig aludtam, de igy
                        is észrevettem a város végén levő templom előtt egy óriás termetü kapucinus
                        barátot, a ki már huzamos ideje rám szegezte tekintetét s mikor közeledtem,
                        mind a két kezét feje fölé emelve, intett, hogy álljak meg.</p>
					<p>Megtettem.</p>
					<p>- Nem óhajtja a sirboltunkat megnézni? - kérdé.</p>
					<p>- Megnézem, - feleltem mit sem sejtve.</p>
					<p>- Kövessen.</p>
					<p>Hosszu, hideg folyosón át egy vasajtóhoz vezetett, melyet egy rántással
                        föltárt. Harminc lépcsőn mentünk a föld alá. A lépcső egyik fordulásánál egy
                        öreg barát egy kis könyvből hangosan imádkozott. Mikor elhaladtam mellette,
                        mögém állt s fél-hangos zümmögéssel nyomon követett. Igy értünk egy második
                        vasajtóhoz. Az óriás ezt is föltaszitotta.</p>
					<p>- Lépjen be!</p>
					<p>Egészen könnyü lendülettel beléptem... s elborzadva hátráltam vissza. Egy
                        meglehetősen világos, tágas, boltives folyosó állt előttem, tele
                        csontvázakkal. A csontvázak a falhoz voltak erősitve, a földtől föl a
                        plafonig, egymás mellett és egymás feje fölött szabályos sorokban, mint a
                        katonák. Minden vér elhagyta az arcomat s homlokomon verejtékcseppek
                        jelentek meg. Az óriás barát rám szegezte villogó szemeit s hosszu, száraz
                        karját kinyujtotta. Előre! Az öreg halkan imádkozott mögöttem.</p>
					<p>Elindultam.</p>
					<p>- Háromszáz éven át ide temetkezett és igy temetkezett a palermói előkelő
                        világ... Csak tizennyolc éve, hogy a kormány betiltotta... Az elhunytak
                        belső részit kiszedték s aztán a falra akasztották. A többit megtette a
                        rendkivül száraz levegő. Itt nem rothad el semmi. Itt minden kiszárad...
                        Nézze, ez egy apa itt a feleségével és két gyermekével...</p>
					<p>Igy zümmögött a fülembe az óriás, de én alig hallottam. Kábultan haladtam
                        előre. Tele volt a szemem az élet ragyogásával s most ime a halál
                        birodalmába hullottam. Lassu dobogással vert megdöbbent szivem... nem is
                        vert, csak vergődött, mint ha az életet fojtogatná benne valami. Áttértünk
                        egy másik folyosóba... ezer meg ezer másik csontváz közt haladtunk...
                        harmadik, negyedik, ötödik folyosóba léptünk... Keresztül-kasul huzódtak a
                        boltives utak s mindenünnen tar koponyák fehérlettek és üres szemgödrök
                        ezrei feketedtek felénk.</p>
					<p>És a legrettenetesebb az, hogy a halottak vigyorognak az élőre. Némelyik
                        tágra nyitott szájjal némán hahotáz, másik csufondáros grimaszokat vág...
                        valamennyi vidám torzképet csinál... Hahaha! Szegény élő!... Mit tudsz te?
                        Semmit. Mi már megfejtettük az élet titkát, mi már többet tudunk, mint ti,
                        nyomorult férgek, a kik pedig azt hiszitek, mindent tudtok. Semmit sem
                        tudtok, ha a halál rejtelmeit nem ismeritek. Hahaha!</p>
					<p>Igy kacag előtted, mögötted, jobb- és baloldalodon, a fejed fölött ezer meg
                        ezer csontalak... az egyik előre hajolva, a másik szorosan a falhoz
                        simulva... Itt-ott három-négy skelett összedugja a fejét, mintha suttogva
                        beszélgetne... és ezek is nevetnek, mintha mulatságos dolgokat regélnének
                        egymásnak... Iszonyu!</p>
					<p>Némelyiken fehér gyolcsing van... Valamennyinek a keze összekötözve...
                        dróttal megerősitve... és e rettentő helyre rakták egykor a családtagok
                        koszoruikat.</p>
					<p>... Hirtelen, a mint ott a labirintusban tévelygek, eszembe jut, hátha nem
                        tudok innen kijutni. És elkezdek futni, egyik folyosóból a másikba, a
                        halottak kacagó, gunyos sorfala közt. Végre egy ajtón ki, egy lépcsőn
                        fölrohanok... s a templomba jutok.</p>
					<p>Az alkonyi nap biborfényt vet a megfeszitett Jézus képére s önkénytelenül
                        rebegtem:</p>
					<p>- Te vagy a föltámadás és az élet!</p>
				</div>
				<div type="chapter">
					<head>KIRÁNDULÁS A VEZUVRA.</head>
					<p>Még nyugodt lélekkel kávézgattam a római Circolo Artistico-ban, mikor az
                        Independence Belge cimü brüsszeli lap sürgős levélben kérdést intézett
                        hozzám és nemzetközi hirlapiró társaimhoz, hogy miképp gondolkozom a
                        Dreyfus-ügyről? Erre rögtön összepakoltam holmimat és Nápolyba menekültem.
                        Ez már egészen más, mint a multak emlékeiből s a pápa érdekességéből élő
                        hallgatag, sötét Róma. Rögtön a vasuti hordár, a ki a pakkomat a vaggonból
                        kihozta, figyelmeztetett arra, hogy Nápolyban vagyok, kijelentvén, hogy csak
                        ötven centimért viszi kocsira a pakkomat, mert családapa és sok gyermeke
                        van. A fiakkeres, mikor megkérdeztem, mennyiért visz a fogadóba, tiz lirát
                        mondott s kettőért odavitt. Egy polgártárs, a ki nem is engem, hanem a
                        kocsisomat segitette föl a bakra, borravalóért tartotta a kalapját s mikor
                        egy soldot dobtam neki, megvetőleg igy szólt:</p>
					<p>- Nem szégyeli magát visszaélni a szegénységemmel? Ön nyilván tudja, hogy még
                        ilyen nyomorult összeget is kénytelen vagyok elfogadni.</p>
					<p>Aztán nápolyi dialektusban vicceket csinált rám, mire a körülötte lévő
                        kocsisok (még az enyém is!) tele torokkal röhögtek.</p>
					<p>Szóval azonnal észrevettem, hogy Európa legvidámabb, legtréfásabb,
                        legzajosabb városába érkeztem, mely mellé két nagy ellentét van állitva,
                        hogy annál hatásosabb legyen: a tenger nyugalma és mélysége s a Vezuv komor,
                        fenyegető fensége.</p>
					<p>De nem erről akarok most irni, hanem a Vezuvra tett kirándulásunkról, melyet
                        a mig élek, sohse felejtek el.</p>
					<p>*</p>
					<p>A Vezuvra fölmenni körülbelül olyan kirándulás, mint a Svábhegyre szaladni
                        ebédelni. Már tudniillik veszedelem dolgában. Csak sokáig tart, különben
                        kényelmes nagyon. Az angolok olyan szépen kamatoztatják maguknak a vén
                        tűzhányót, mint a pinty. Thosias Cook emberei a kráterig fölvisznek s ha
                        akarod se történhetik bajod, ugy vigyáznak rád.</p>
					<p>De kezdjük elülről.</p>
					<p>Tegnap reggel, gyönyörü, fényes időben kimentünk Pompéjibe s megnéztük a láva
                        alól kiásott római romvárost, mely Krisztus után 79-ben temetkezett a föld
                        alá. Még javában merengtünk a régi emlékeken, mikor megjelent Cook ügynöke
                        és figyelmeztetett, órával a kezében, hogy itt az ideje a dejeunernek,
                        különben kifogyunk az időből. Ha az ember eladta magát Thosias Cooknak,
                        akkor nem ura többé akaratának. Miután az etetés a vasuti állomással szemben
                        levő vendéglőben megtörtént, négy hatalmas landauerbe raktak föl
                        tizenhatunkat, az ügynök fütyöl, a kocsisok vágtatva elindulnak Torre del
                        Grecon és Torre d’Annunzion keresztül a Vezuv felé. Májusi melegség, minden
                        zöldül és virágzik. Az egész lakosság az utcákon kaszinózik, ott folynak a
                        zsúrok, ott száritják a ruhákat, ott főznek, ott dolgozik a szabó, a
                        suszter, az asztalos, a kovács. A gyerekek pedig lesben állnak és minden
                        kocsit megrohannak, kiabálva, hogy nagyon éhesek és pénzt akarnak. Torre del
                        Greconak ezenkivül más érdekessége is van: az utcán ezer meg ezer vékony
                        pálcikára aggatva száritják a makaronit, olyanformán, mint nálunk a
                        dohányt. Sokszor a frissen mosott gyerekruha is ott szárad a makaroni
                        mellett. Igy haladunk vissza, Nápoly felé, mig a Vezuv lábához nem érkezünk
                        s a szerpentinában meg nem kezdjük a fölkapaszkodást. Gyönyörü kertek közt
                        visz föl utunk, a kertekben szőlőkultura, itt terem a Krisztus könnye,
                        lacrima Christi. Az árkokban itt is fiuk és leányok rejtőzködnek, de már nem
                        koldulnak, hanem egypár szál virággal rohannak a kocsi után s rögtön be is
                        dobják hozzád. Ha nem dobsz érte pénzt, gorombáskodnak és grimaszokat
                        vágnak. Bizonyosan smucignak is neveznek. Némelyik fiu félóráig
                        cigánykereket hány a lejtőn fölfelé, a kocsi mellett, ugy, hogy végre is
                        megsajnálod és dobsz neki valamit. Ha csak egy soldot, akkor kijelenti, hogy
                        becsaptad, mert legalább egy soldo követelése van még. A cigánykerekezést,
                        ugy látszik, rendes üzletnek tekinti s már bizonyos tarifát is állapitott
                        meg a maga számára. Nem rossz üzlet, mert semmi befektetéssel sem jár.</p>
					<p>Egy kis csirkefogó aztán csakugyan becsapott. Vagy félóráig ügetett a kocsi
                        mellett s elbeszélte családja történetét. Soha még családot több
                        szerencsétlenség nem ért. Apja elesett Afrikában (ez itt olyan, mintha
                        nálunk valakinek az apját leüti a hajókötél), anyja a Vezuvban veszett, ő
                        tartja testvéreit. Mikor látta, hogy nem indulok meg, fölugrott a kocsi
                        lépcsőjére, kikapta az égő szivart a kezemből s elszaladt.</p>
					<p>Egyik fordulónál egy férfi áll elénk egy kosár narancscsal, melyet épp most
                        szedett le a fáról. A fákon tényleg jobbra-balra citrom és narancs sárgult s
                        igy állitása, ha hazugság volt is, de valószinü volt. S ezzel Olaszországban
                        meg kell elégedni. Vettünk és ettünk. Felségesebb narancslakomában életemben
                        nem volt részem.</p>
					<p>*</p>
					<p>De hagyjuk az uti jeleneteket. Elértük a hamu és a láva zónáját. Itt
                        megszünnek a házak, a kertek, a fák, a fü s helyüket vörösbarna és fekete
                        terméketlenség foglalja el. Négyszáz méternyire vagyunk Nápoly fölött,
                        alattunk a világ legszebb panorámája. Az ég felhős, a nap csak egyes
                        csúcsokon keresztül süt le. De itt aztán aranykévék hullanak a mezőkre.
                        Nápolyon kivül lábunk előtt terül Posilippo, Pozzuoli, Sorrento,
                        Castellamare. Láttam Caprit, Ischiát s e két sziget közt a Tyrrhéni-tenger
                        végtelenségét, az egész nápolyi öböl ott ragyog csöndesen, mozdulatlanul,
                        mintha üvegből volna. Az élet vágya hatalmas erővel megragadja az embert s
                        akkor a Vezuv felé fordul, melynek feje még ködbevész, de gyomrának tartalma
                        már körülöttem feketéllik. Előre, most csak a Vezuvval akarok
                        foglalkozni!</p>
					<p>A kocsi kettőt fordul és egészen benne vagyunk a kihült láva birodalmában.
                        Egy megfagyott fekete tenger. És minő fantasztikus alakokat vett föl a hülő
                        láva! Itt egy sirkőre borult asszony, ott egy másik asszony, a ki gyermekét
                        szoptatja. Aztán jön egy ló, krokodil, kutya. Majd egy hatalmas tömb, mintha
                        verekedő emberek összegabalyodott tömegének szoborcsoportozata volna.
                        Feszülő karok, domboru mell, meggörbült hát, megvetett lábak látszanak
                        csupán. Mindenünnen fekete torzpofák vigyorognak feléd, mintha a Vezuv
                        siremléket akart volna állitani az általa elpusztitott sok ezer
                        embernek...</p>
					<p>A kocsi egy hirtelen fordulattal az obszervatórium elé jut, melyben tudós
                        tanárok vizsgálják szakadatlanul a Vezuvot. Az obszervatórium egy viruló
                        zöld dombon áll, melyet a láva nem tud elpusztitani. Egyetlen kitörésekor
                        sem jutott föl rá, hanem mindig elhaladt mellette. Mint egy kis sziget, áll
                        itt a ház és a kert, körülötte a pusztulással. Itt már érezhető a hideg.
                        Haladunk tovább, egy uj uton. A régit a Vezuv négy év előtti kitörése
                        elpusztitotta. Egy kapu előtt megállunk. Nagy betükkel föl van rá irva:</p>
					<p>COOK TULAJDONA.</p>
					<p>A kapuban áll egy kéksipkás alak, a ki jegyünket kéri. A dolognak olyan szine
                        van, mintha ezek az átkozott angolok az egész Vezuvot megvették volna.
                        Belépőjegy a Vezuvhoz! Ugy hat az emberre, mintha egy foglyul esett
                        tehetetlen óriást mutogatnának. A Vezuv csúcsából még mindig nem látunk
                        semmit, de a lávát már látjuk folyni a hegyoldalon lefelé, hosszu, füstölgő
                        vonalakban. Itt megszünik a társalgás, különben is oly hideg szél fúj, hogy
                        az embernek elmegy a kedve a fecsegéstől. Még egypár kanyargós ut s
                        megérkezünk a funikula, a kis sikló alsó állomására. Nyolcszáz méter
                        magasságból tekintünk alá Nápoly panorámájára - csodálatos, remek, isteni
                        látvány. Magunk körül pedig látunk egy kis kocsmát, egy kis vasuti állomást,
                        gépházzal és füstölgő kéménynyel, - s az állomásból majdnem függőlegesen két
                        sin fut föl az egészen meredek hegyre s eltünik a felhőben. Az vezet a pokol
                        torkához. Azon fogunk menni a Vezuv kráteréhez.</p>
					<p>A kráterhez vezető sikló négyszáz méter hosszu s a világ legmerészebb
                        vasutja, mert fekete hóba van épitve. Fekete hó, talán merész kifejezés, de
                        mást nem használhatok a lávahamu finomságának kifejezésére. Itt kezdődik
                        ugyanis a lávahamu vénája és tart a kráterig.</p>
					<p>Az ügynök int s mi, mint az elkárhozottak, beleülünk a nyomorult kis kocsiba,
                        mely egyszerre csak tiz embert tud fölvinni. Széditő magasságba megyünk s
                        még csak egy sor figyelmeztetés sincs. A kocsiknak nincs még karfájuk sem.
                        Itt már az angol uralkodik, tehát az elv: kiki vigyázzon magára, mert az
                        ember nem gyerek, se nem állat. A kocsi elején egy kékköpenyeges ember ül
                        és nézi az elhelyezkedést.</p>
					<p>- Készen vannak?</p>
					<p>- Készen.</p>
					<p>- Mehet!</p>
					<p>Egy recscsenés, egy kis ingadozás, a kocsi lassan megindul. Két perc elmulik,
                        metsző hideg szél fuj, Isten veled Nápoly, kiáltja egy-két utitárs, s mind a
                        világszép város felé fordulunk. De hová lett? Felhőtenger van alattunk, mely
                        megfoszt minden kilátástól. Elnyelt a köd és felhő, mely a Vezuv tetején
                        tanyáz. Mély csend a kocsiban. A két oldalt lévő hamut nézzük, mely lassan
                        gördül lefelé. Hajunk, szakállunk kezd zuzmarás lenni a hidegtől, a nedves
                        felhő arcunkat csapkodja. Kinos tizenkét perc következik, végre a felső
                        állomáson vagyunk. Itt mindenki belekapaszkodik az előtte menő vezető
                        kötelébe s ugy vonszoltatja magát följebb a térdig érő finom hamuban. Hosszu
                        libasorban megyünk, az előlmenőket már elnyelte a köd. Mindenki szuszog és
                        nagyokat lélegzik. A didergés helyett izzadunk... És a mig ott tipródom és
                        küszködöm, egyszerre csak hatalmas mennydörgés hallatszik és megremeg lábunk
                        alatt a föld. Mind megállunk. Sápadtan néztünk egymásra. Rám ez a dörgés ugy
                        hatott, mintha a kereskedelmi vállalattá lett Vezuv megszólt volna:</p>
					<p>- Vigyázz! Most az én hatalmamban vagy, s ha akarom, mind nyomorultul
                        elpusztultok! Vigyázzatok!</p>
					<p>Ujabb hosszu dörgés hallatszott a mélyből. Ilyenkor a kráterből egy rakás kő,
                        hamu és olvadt anyag röpül ki.</p>
					<p>- Hátha mi közénk röpül? - kérdém a vezetőt.</p>
					<p>- Az nem fordul elő.</p>
					<p>- De hátha mégis?</p>
					<p>- Lehetetlen.</p>
					<p>- S ha mégis megtörténik?</p>
					<p>- Biz akkor nem eszünk több makarónit, - felelt az öreg nyugodtan.</p>
					<p>Még egy-két rántás s a kráter szélén álltunk. A felhő egészen betakarta, nem
                        láttunk bele, csak a peremét vehettük ki. Hanem a búgást, forrást,
                        sistergést jól hallottuk, a dörgés pedig ijesztően hangzott. Ha ehhez
                        hozzáveszszük az üvöltő hideg szelet, az arcunkba csapkodó nedves felhőt,
                        mely verejtékünkkel együtt mosta arcunkat, mondhatom, hogy a Vezuv csúcsán
                        töltött idő éltem legérdekesebb, de legkínosabb epizódja.</p>
					<p>Csak tiz percig maradtunk itt, mert a felhő egyre sürübb lett. A vezetők még
                        az apró krátereket is megmutatták, honnan, mint a tulfütött kazánból,
                        sivítva tört elő a gőz s aztán kénguruszerü ugrásokkal siettünk a funikula
                        felső állomására s dideregve vártuk, hogy levigyenek. Mily boldog érzés
                        volt, mikor a ködöt elhagytuk s Nápoly ujra megjelent lent a mélységben.</p>
					<p>Két csésze forró tea a kis kocsmában helyrehozta a megfagyottakat s miután
                        barátainknak képes levelezőlapokat küldtünk, az örömtől és a kiállott
                        izgatottságtól boldogan ujra kocsiba ültünk.</p>
				</div>
				<div type="chapter">
					<head>HIRES DOLGOK.</head>
					<p>Mikor Malateszta őrgróffal megérkeztünk Salernóba, megkönnyebbülten
                        lélekzettem föl. Láttam, hogy a város nyomorult fészek s reméltem, hogy itt
                        már csakugyan semmi látnivaló nincs. Torkig voltam a muzeumokkal. A hideg
                        kirázott a képtáraktól. A nyavalya tört a régiségek láttára. Hatezer
                        Madonnát láttam három hét alatt - habbal és hab nélkül, vagyis con bambino
                        és senza bambino. Megcsodáltam az elsőt... az ötvenediket... a századikat...
                        az ötszázadikat... de az ötszázon fölül levő Madonnáknál már megzavarodtam.
                        Nem tudtam, hogy miért szép az egyik, miért szebb a másik és miért legszebb
                        a harmadik. Egyik impresszióm letörölte a másikat, s ha az agyvelőmosást az
                        orvosi tudomány már kitalálta volna, azonnal alávetettem volna magamat a
                        műtétnek. Igy jár az ember, ha ostoba módra fölhabzsolja Olaszország
                        művészetét, attól való féltében, hogy idehaza Beöthy Zsolt azt találja
                        kérdezni: Hát az urbinói Rafael-képet láttad-e? Elsülyednék szégyenemben, ha
                        erre azt kellene felelnem, hogy: nem.</p>
					<p>Mire tehát Salernoba érkeztünk, a fejem teljesen el volt rontva s - mint mi
                        az egyetemen neveztük - macskanyöszöröm volt. S ez a Malateszta nem
                        bocsátott ki a körmei közül. Lángbuzgalommal hurcolt végig engem a
                        látványosságokon. A legkisebb Rafaelt sem engedte el.</p>
					<p>Uraim, Igló ugyebár igen csinos, uri külsejü kis város és Münnick Aurél
                        szülőházán kivül még sincs benne semmi nevezetesség. Hát akkor nekem csak
                        volt jogom föltenni, hogy egy ilyen eldugott fészekben, mint Salerno, nem
                        találunk látnivalót. A könyörtelen őrgróf azonban, látván szememben
                        fölvillanni a remény sugarát, azonnal biztositott, hogy a salernói
                        székesegyházban hires mozaik-képek vannak, a szentek életéből s a
                        városházának van egy szobra, melyről azt mondják, hogy szebb, mint a
                        kapitóliumi haldokló gall harcos...</p>
					<p>Csüggedten hajtottam le a fejemet. Ha én emlékezném rá, hogy milyen szép az a
                        gall harcos! Hogy egyáltalán milyen az a gall harcos! Hogy egyáltalán gall-e
                        az a harcos! Hiszen én már Ádám és Évát a paradicsomban is összetévesztettem
                        Laokonnal, mert mind a kettőnek esetében kigyók szerepelnek. Isten neki,
                        bandukoljunk tovább. Hátha egyszer otthon egy professzorra akadok, a kit
                        dühbe hozhatok azzal az állitással, hogy a salernói gall harcos szebben
                        haldoklik, mint a kapitóliumi Vénusz és Ámor... dióhéjba foglalt jó tanácsok
                        szerelmesek számára, megjelent Káldor Mór és Társánál... Szent Isten, már
                        azt se tudom, mit beszélek... Nem, ez nem tarthat igy tovább, meg kell
                        szöknöm Malateszta gróftól, vagy innen egyenesen a Campo di Leopoldora
                        fognak vinni.</p>
					<p>Mialatt utitársam délutáni álmát aludta, vettem egy csacsit, felültem rá és
                        nekivágtam Itáliának, be, elhagyatott uton, ismeretlen vidékek felé. Inkább
                        kerüljek a Camorra vagy a Maffia kezére, mint a bolondokházába. Derék
                        csacsim egy órát ügetett, ekkor a távolban egy kis város házai merültek föl.
                        Az első háznál egy ingujjas férfiu állt, trombitával kezében, a mi
                        meglepett, mert más városokban nem ugyan több kabáttal, de kevesebb
                        trombitával szoktak az emberek álldogálni. A trombitás alak sokáig
                        figyelmesen nézett rám, aztán, mikor vagy ötven lépésre lehettem, elkezdte
                        fujni a Parasztbecsület-ből az intermezzót. Szerencse, hogy Mascagni még él,
                        különben megfordult volna sirjában. Odaértem, a város felől a nép
                        gyülekezett. Intettem, a trombitás abbahagyta a trombitálást.</p>
					<p>- Miért trombitált uraságod? - kérdém.</p>
					<p>- Uram, én Speglio város polgármestere s az idegenek forgalmát előmozditó
                        bizottság elnöke vagyok. Ez utóbbi minőségemben trombitáltam.</p>
					<p>(Ez az ember azt hiszi, hogy trombitálással elő lehet mozditani az
                        idegenforgalmat! Hisz akkor a m. kir. Operában volna a legtöbb idegen.)</p>
					<p>- Tetszik tudni, - folytatta a polgármester, - az ünnepies fogadás hizeleg az
                        idegennek s mindjárt kellemesebben érzi magát. Azonkivül összecsőditi a
                        lakosságot, a mivel a fogadás még ünnepiesebb, a mi még jobban hizeleg az
                        idegennek.</p>
					<p>Leszálltam a csacsiról s félrehuztam a polgármestert:</p>
					<p>- Mondja csak, sindaco ur, de őszinte feleletet kérek: van az önök városában
                        székesegyház?</p>
					<p>A polgármester lesütötte a szemét s alig hallhatólag rebegte:</p>
					<p>- Nincs.</p>
					<p>- Hát muzeum, museo civico?</p>
					<p>A polgármester nagyot sóhajtott.</p>
					<p>- Nincs.</p>
					<p>Kezdtem éledni.</p>
					<p>- Hát képtár?</p>
					<p>A polgármester egy könnyet morzsolt szét a szemében.</p>
					<p>- Az sincs.</p>
					<p>- Óh, polgármester ur, - rebegém, - ha tudná... de nem, nem merem remélni...
                        lesz itt bizonyosan egy magányos Madonna-kép... Rafael, Murillo?</p>
					<p>- Még csak az sincs, - nyöszörgött a sindaco.</p>
					<p>- De egy görög templomrom, római cirkusz, - sürgettem hevesen.</p>
					<p>- Semmi, semmi, - felelt a szegény és közel állt az elájuláshoz.</p>
					<p>- Még csak egy kérdést. Van-e az ön balvállán egy eperalaku anyajegy?</p>
					<p>- Nincs.</p>
					<p>- Nekem sincs. Keblemre, testvér, ez az én városom, kiben nekem kedvem telik!
                        - ujjongtam, s örömömben háromszor megcsókoltam a csacsit és körültáncoltam
                        a polgármestert.</p>
					<p>Megforditva akartam, de az mindegy.</p>
					<p>Arra a biztositásomra, hogy két hétig ott maradok pihenni, nagy diadallal
                        vittek a városba.</p>
					<p>És mégis, és mégis... Keserü csalódás ért... Nem ez volt az igéret földje, a
                        pihenés tanyája. Másnap délben együtt ebédeltem a kaputos osztálylyal. A mi
                        annyit jelent, hogy mindnyájan ingujjban voltunk. Jó kis ebéd volt. Többek
                        közt nyersen ettük a salátát és a tojást, ellenben főve a retket! És ekkor
                        föláll egy ur, a ki polgári foglalkozására nézve makarónifuró volt, s igy
                        szól:</p>
					<p>- Uram, tisztelt idegen! Ön kedves embernek, jó embernek látszik, hogy oly
                        szivesen időzik köztünk. Ugy látszik, megszerette kisded városunkat,
                        egyszerü népét, derék intelligenciáját... És ön idejövetelével nem
                        vesztegette az időt hiába, mert tudja meg, hogy Olaszország egyik
                        nevezetességét, ritkaságát, unikumát mi őrizzük.</p>
					<p>Elhalaványodtam. Szent Isten, ebből Rafael-kép lesz.</p>
					<p>- És ön olyat fog látni, a milyennel Olaszország egyik városa sem
                        dicsekszik...</p>
					<p>Villámló szemekkel ugrottam föl.</p>
					<p>- Mi az? Mi az? - kiáltottam türelmetlenül.</p>
					<p>- Az Julius Caesar vasgyürüje, mely az ujján volt, mikor a Rubikont
                        átlépte...</p>
					<p>Előrántottam hatlövetű Gatling-féle revolveremet. A polgármesterre szegeztem
                        és képemből kikelve orditottam:</p>
					<p>- Nyomorult! Megcsaltál, elárultál és ha a gyürü mellett még a Rubikont is
                        itt mernétek tartogatni és mutogatni, akkor agyonlőlek...</p>
					<p>- Nincs Rubikon! - hebegett a polgármester.</p>
					<p>- Akkor a szamaramat!</p>
					<p>Bucsu nélkül fölpattantam a derék állatra és magamban örültem, hogy a
                        szamarat és nem a polgármestert csókoltam meg.</p>
					<p>Beláttam, hogy nem találok Itáliában olyan rongyos falut, a hol valami
                        nevezetesség ne volna. Tengerre szállok, ott nem üldöznek a hires
                        dolgok.</p>
					<p>Messinában ültem a hajóra, hogy majd a Lipári-szigetek mellett elhajózva,
                        Nápolyba utazom.</p>
					<p>Sötét, csillagtalan éj volt, a kapitányi hidon álltam a commandante mellett
                        és szivarozva beszélgettünk. Egyszerre csak a kapitány kinyujtott karral
                        belemutat a sötétbe és kérdi:</p>
					<p>- Látja?</p>
					<p>A kérdéses irányban a sötétségbe bámultam.</p>
					<p>- Látja? - ismételte a kapitány.</p>
					<p>- Nem.</p>
					<p>A kapitány meglepetve nézett rám:</p>
					<p>- Ön bátor ember, - mondá.</p>
					<p>- Miért?</p>
					<p>- Az első utas praxisomban, a kinek van erkölcsi bátorsága kérdésemre
                        bevallani, hogy nem látja. Ez engem hasonló őszinteségre kötelez. Ön
                        megérdemli, hogy bevalljam, hogy én se látom.</p>
					<p>Kis ideig hallgattam, aztán szólék:</p>
					<p>- Mondja csak, kapitány, mi az, a mit most mi ketten - nem látunk?</p>
					<p>- Hogyan, ön nem tudja? Ez a Stromboli, a hires tüzhányó hegy.</p>
					<p>- Ez volna tehát Stromboli? - mondám és áhitattal bámultam a sötétségbe.</p>
					<p>- Ez! - felelte a kapitány, - kár, hogy már tiz év előtt kialudt. Én szoktam
                        éjjel mutogatni az utasoknak és mindenki látja.</p>
					<p>Fölsóhajtott.</p>
					<p>- Szeretném már egyszer magam is látni!</p>
					<p>Lesiettem a kabinomba. Borzasztó ország. Még a tengeren is nevezetességeket
                        mutogatnak az embernek.</p>
				</div>
				<div type="chapter">
					<head>TURIN-PÁRIS.
                    </head>
					<p>Mikor e sorokat irom, a nyolcszázötven vándormagyarból legföljebb nyolcszáz
                        került meg. A többi Európa különböző részeiben szét van dobálva s Tromsőtől
                        Gibraltárig nincs város, melyben legalább egy magyar ember ne keresné, hogy
                        melyik vonat visz Csáktornyára, az első magyar állomásra, melyet visszafelé
                        érinteniök kell. S minthogy ezt nekik se a norvégek, se a spanyolok nem
                        mondják meg, valószinü, hogy ez az ötven ember néhány év leforgása előtt nem
                        fog hazaérkezni, sőt annyira szétszóródik, hogy az egyik Kinában, másik
                        Ausztráliában, harmadik Kamcsatkában bukkanik föl s diplomáciai uton kell
                        majd őket összeszedni. A boldogok, a kik hazaérkeztek, már szorgalmasan
                        regélnek az áhitatos hallgatóságnak s a vidéki lapok tárcáiban is
                        megindulnak az utleirások. Egynémelyikben már a negyedik tárcát olvasom s a
                        szerző még csak Boglárig jutott. Látszik, hogy nehezen válik meg hazájától.
                        S e tárcák főjellemvonása az elkeseredett panasz. Magyarjaink nem a rossz-,
                        hanem a jókedvüket hagyták otthon s boldogok voltak, ha a vállalat
                        vezetősége által elkövetett valamely hibába beledisputálhatták a
                        rosszakaratot.</p>
					<p>Kevesen voltak ott utazni tudó, könnyüvérü emberek; tudok egy földbirtokost,
                        a ki Párisig azon dühöngött, hogy ispánjának tudatlansága folytán tavasz óta
                        döglenek a birkái. Persze az ilyen ember aztán mindenen könnyebben haragra
                        lobban, mert az elhullott birkák emléke dolgozik benne.</p>
					<p>Ha valakinek a szép tajtékpipája nem szelelt, Dolinayért kiáltott s követelte
                        a reparálást.</p>
					<p>Ha ivóviz nem volt az állomáson, vagy valahol a sör meleg volt, Dolinayt
                        szidták.</p>
					<p>Mindent a központi vezetőségtől kivántak: a maguk ügyességéből,
                        leleményességéből nem akartak adni semmit. Megfizettük, - gondolák, -
                        szolgáljon.</p>
					<p>Igen, csakhogy nehéz mégis kiszolgálni egy olyan óriási csapatot, mely
                        abszolute nincs fegyelmezve.</p>
					<p>Hogy nyolcszázötven ember minden zavar és rendetlenség nélkül utazhassék,
                        ahhoz katonai fegyelem kell.</p>
					<p>Mert például azt nem lehet megparancsolni az első vonaton utazóknak, hogy ők
                        négyszázan ne egyék meg mind a nyolcszázra való vacsorát. Arról a rendezőség
                        nem tehet, hogy a legjobb gyomru emberek mind az első vonaton voltak, s az
                        olasz restaurációknak egy hétre szóló készletét megették.</p>
					<p>A második vonatnak néhány macska maradt - az is nyersen. Sülve se eszi a
                        magyar, ha még olyan nyul-módra van is elkészitve. Azt mondják erre
                        utitársaim: “Ne tessék akkor nyolcszázötven embert elvinni.”</p>
					<p>S ebben nekik teljesen igazuk volt. De hát a rendezőség tervez, Dolinay
                        végez.</p>
					<p>*</p>
					<p>Az óriási csapatban voltak jól, voltak közepesen, és rosszul ellátott
                        emberek. Voltak, a kik sehogyse voltak ellátva.</p>
					<p>Volt ott igen sok ügyes, mozgékony, tanult ember, a ki a bajokból pompásan ki
                        tudta magát vágni. De a magával tehetetlen nagy tömeg ezeket is teljesen
                        megbénitotta.</p>
					<p>Nagy-Kanizsán esett el az első ember.</p>
					<p>Egy ur nem akart megfizetni négy pohár olyan sört, a melyet nem ivott
                        meg.</p>
					<p>A negyven krajcárnyi különbség és a disputa miatt lemaradt a vonatról. Az
                        pedig, a ki a sört megitta, látta Velencét, Turint, Párist - s hozzá még a
                        sört se fizette ki.</p>
					<p>Azután a nagy utazótársaság bebotlott Olaszországba, melynek se nyelvét, se
                        pénzét nem ismeri, a kosztját pedig nem szereti.</p>
					<p>Képzelhető, hogy milyen mérges kis jelenetek keletkeztek ebből. Mindenféle
                        kellemetlenséget csak ugy lehetett elháritani, ha az ember folyton nyitva
                        tartotta az erszényét. S a program szerint már kifizetett vezetők és
                        gondolások még külön megsarcolták az embereket.</p>
					<p>Persze, hogy Velencében nem fekszik le korán az ember, habár huszonnégy órát
                        töltött is a vasuton. Későn feküdtünk le s reggel hét órakor már tovább
                        kellett utazni.</p>
					<p>Háromszor elindult a különvonat, meg megint visszajött, mert a pályaudvarra
                        rohanva, érkeztek ujabb magyarok, mosdatlanul, fésületlenül, de
                        lármázva.</p>
					<p>Meg vagyok győződve, hogy egynehány velencei hotelben máig is költögetik
                        azokat a honfitársainkat, a kik ott julius harmadikán éjjel elaludtak.</p>
					<p>*</p>
					<p>Legjobb dolga volt Dolinaynak az alatt, mig a régi osztrák birtokokon
                        robogtunk át. Ezalatt mindenki az osztrákokat szidta. Jó hosszu és erőteljes
                        szittya mondásokat eresztettek meg. Később a veronai szalámi volt a tárgy,
                        melyet mindenki szidott.</p>
					<p>Itt már kezdtek az alakok, tipusok, karakterek szembetünni.</p>
					<p>A nyugat-európai müveltségű ügyvéd, a ki Bedeckert kivülről tudja, s minden
                        utközti kis városról elmondja, hogy hány temploma és hány iskolája van,
                        miféle festő született itt, melyik kriptájában miféle vértanu van eltemetve,
                        s hány százezer lirát vett be a selyemgubótenyésztésből.</p>
					<p>Minden ilyen ügyvédnek buzgó hivei a vadonatuj utazók, a kik még soha
                        Bedeckert nem láttak, soha idegen országokban nem utaztak, s a kik azt
                        hiszik, hogy az ügyvéd ur mindezt a sok szépet saját tapasztalataiból tudja.
                        Csak a festők és vértanuk sokasága miatt csóválják néha egy kissé kétkedőleg
                        a fejüket.</p>
					<p>Ezeknek az ügyvédeknek alfaját alkotják azok, a kiknek nem volt pénzük arra,
                        hogy a drága Bedeckert megvegyék, s valahol kölcsön kértek egy régit. Igen
                        sok egyezernyolcszázhetvenharmadiki és hetvenkilencediki Bedeckert láttam,
                        melyekből rég elmult dolgokat hirdettek az ámuló népeknek. Egy-egy régi és
                        uj Bedeckeres utazó össze is kapott azon, hogy van-e Madonna Bresciában,
                        vagy nincs? A hetvenkilences még ott találta; a nyolcvankilences szerint már
                        Rómába szállitották.</p>
					<p>Voltak, a kik csak Turinra és Párisra készültek, s máshol nem érdekelte őket
                        semmi.</p>
					<p>A legmulatságosabbak azok voltak, a kik minden állomáson elvesztettek
                        valamit, podgyászt, asszonyt, férjet. Iszonyu volt látni az állomásokon a
                        kétségbeesett nyargalást és hallani a rettenetes lármát. Sokan annyira nem
                        biztak a zsebükben, az olaszokban, meg a franciákban, hogy a vasuti
                        jegyüket, órájukat, pénzüket, szóval mindenüket a kufferben tartották.
                        Természetesen, ha egy ilyen becses kuffer elvész, tulajdonosa eget-földet
                        megmozgat, hogy megtalálhassa. Egy-egy elveszett málháról egész
                        Felső-Olaszországnak tudomást kellett venni, mert gazdájának hatalmas tüdeje
                        és impozáns tenyerei az összes táviróállomásokat mozgósitották.</p>
					<p>Ha az emberek nagyon lármáztak, tudtuk, hogy podgyászt veszitettek, ha
                        kevésbbé lármáztak, tudtuk, hogy a feleségük hiányzik. Mert erre is volt
                        egynéhány eset, különösen Párisban.</p>
					<p>Jó alakok voltak a tudományos és művészi képzettségü utazók, a kik minden
                        állomáson, a hol a vonat tiz percig állt, megnéztek egy templomot, vagy egy
                        amfiteátrumot.</p>
					<p>Ezeknek ellentéte az, a ki a milanói dom oldalán, egy boltban pálinkát
                        kóstolgat s mikor kérdezik tőle, hogy láttad-e a domot? azt feleli
                        vissza:</p>
					<p>- Hát hun van?</p>
					<p>- Itt e, fölötted.</p>
					<p>Megtöröli a bajuszát, fölnéz, s igy kiált:</p>
					<p>- Az, istenucscse!</p>
					<p>Ugyanez az alak az, a kit a legérdekesebb országokban csak a koszt érdekel és
                        a vendéglői ágy; erről beszél, ezt szidja vagy dicséri s otthon maradt
                        feleségének naponta arról referál, hogy csipték-e az éjjel a bogarak, vagy
                        nem?</p>
					<p>*</p>
					<p>Sok cikk jelent meg a lapokban a nagy kiránduló társaságról s a legtöbb
                        bárdolatlansággal vádolja a magyarokat.</p>
					<p>Igaz, hogy kevesebb zajjal is végig lehetett volna utazni Európát, s több
                        csenddel végignézni Párist, de e vádoló tárcákban mégis rengeteg sok a
                        tulzás.</p>
					<p>Gondoljuk meg, hogy voltak csoportok, melyeket vezetőik egyszerüen (már
                        Velencében) a faképnél hagytak. Gondoljuk meg, hogy voltak olyan
                        csoportvezetők, a kik maguk is most először mentek ilyen hosszu utra,
                        fiatalok és tájékozatlanok voltak és se olaszul, se franciául egy hangot se
                        tudtak. Persze, hogy ezek semmire se tudtak menni a csapatjukkal, se a
                        csapat ővelük. Ebből keletkezett a sok tévedés, félreértés, veszekedés.</p>
					<p>Egyik főoka volt a társaság elkeseredésének, hogy mindenki maga cipelhette a
                        podgyászát. Kuriai birák és képviselők, aggastyánok és fiatal leányok bizony
                        csak sajátkezüleg vitték a pakkot, ha valahol leszálltunk. Mert ugyan melyik
                        vasuti állomáson van annyi hordár, hogy egyszerre nyolcszáz ember podgyászát
                        kivigye a perronról? Bevárni pedig senkise akarta, mig a hordárok rákeritik
                        a sort: mindenki előre rohant, hogy első legyen odakint. Ez persze
                        megfelelő lármával és taszigálással járt. Ilyenkor honfitársaink egypár
                        olasznak és franciának oda se néztek s csak ugy lökdösték őket szét, mint
                        mikor otthon rendőrségünk a tüntetőket oszlatja. Az erőteljes magyar
                        ökölhöz és könyökökhöz julius tizennegyedikén éjjel Párisban igen gyakran
                        szerencsém volt. Az az egyezerhatszáz magyar ököl, a ki akkor kint volt
                        Párisban, a két milliónyi tömegben határozottan érvényre emelte és
                        észrevétette magát; bár, fájdalom, néha honfitársai bordáinak rovására.</p>
					<p>*</p>
					<p>Turinban, a Kossuth-lakomán, a magyarok nagyszerüen viselték magukat. A
                        lelkesedésnek valóságos forradalmi kitörései voltak ott; az exaltáció
                        elragadta az embereket. A kik még ebben is kifogásolni valót találnak, azok
                        savanyittassák be magukat uborkának. Mert még ez ellen is irtak ám
                        kormánypárti tollak, gondolván, hogy talán igy leszállitják a tüntetés
                        értékét. A vendéglős ötszázhetven lirát vett be az elvitt poharakból. Mert a
                        ki Kossuth-tal koccintott, az ezt a poharat el is vitte emlékül s jól
                        megfizette a vendéglősnek.</p>
					<p>Másfél nap alatt kilencedfélszáz embert fogadott a lakásán Kossuth. De még
                        jóval többet, mert a legtöbb ember kétszer volt nála. Sőt Kerekes Sámuel
                        marosvásárhelyi szerkesztő öt különböző cim alatt ötször volt
                        Kossuthnál.</p>
					<p>Nagy hazánkfia mindenkit igen szivesen fogadott, mindenkit türelmesen
                        végighallgatott, s mindenki számára volt egy nyájas szava. Majd emlékei
                        gazdag tárházából beszélt el egyetmást az áhitatos hallgatóknak, majd a
                        hazai állapotok után tudakozódott, s egy eszmét megkapva, azt könnyedén és
                        gyönyörüen kifejtette. E látogatásokat sohase fogják elfelejteni a
                        szerencsés kirándulók.</p>
					<p>Meginditó látvány volt a szülőföld átadása. A vaskazettát, mely a monoki
                        földet rejtette, Lukács Juliska és Vidor Pálné nyujtották át Kossuthnak, a
                        ki mély megilletődéssel fogta reszkető kezei közé a fekete földet s
                        rászegzett szemeiből könnyek hullottak alá.</p>
					<p>- Uraim! Gyerünk ki, hagyjuk magára Kossuthot, - adta ki Polónyi Géza sugva a
                        jelszót s mindenki távozott.</p>
					<p>A kormányzó egyedül maradt... hosszu, hosszu percekig egyedül maradt, a
                        vasszekrényre borulva.</p>
					<p>*</p>
					<p>Párisból hazajövet, kérdeztem egy honfitársamat:</p>
					<p>- Mit tart a franciáról?</p>
					<p>- A francia jó cimborának, a német jó szövetségesnek.</p>
				</div>
				<div type="chapter">
					<head>A JULIUS TIZENNEGYEDIKI ÉJJEL PÁRISBAN.</head>
					<p>Este nyolc órakor elindultam és éjfél után háromig szakadatlanul járkáltam a
                        városban, hogy minden részletében jól megnézhessem a fenekestől fölfordult
                        világvárost. A nap utolsó sugárai éppen elhaltak az égen; még játszadoztak
                        a magas házak tetején, majd följebb siklottak s a Napoleon sirja fölött álló
                        aranyos kupolát ragyogták be; azután még a nagy Eiffelt csókolgatták egy
                        ideig s végképp letüntek, hogy helyet adjanak az esti szürkület gyorsan
                        leboruló árnyainak. A boulevardokra torkolló utcák egyszerre önteni kezdték
                        a soha nappal és más napokon nem látott kétes alakok tömegét. A legnépesebb
                        boulevardokon százával helyezkedtek el a koldusok: a vakok, kiket kis kutya
                        vezetett Az eb nyakán lógó táblán olvasható, hogy a gazda született vak-e,
                        vagy valamely szerencsétlenség fosztotta meg szemevilágától. A mult héten
                        Saint-Etienneben bányaszerencsétlenség történt, melynél kétszáz ember
                        veszitette életét. Egész Páris ennek a hatása alatt állott. Ennek
                        természetes következménye, hogy a julius 14-iki vakok nagyrésze
                        bányarobbanást jelzett a táblán szerencsétlensége okául. Mellettük bénák és
                        rút sebekkel boritott egyéb nyomorékok állitották ki közszemlére
                        szenvedéseik és kenyérkeresetük forrását. Előttük állott a mély pakfon-tál s
                        hangos panaszaikra özönével hullott bele a sou. Kisleányok szivrepesztő
                        jajjal édesanyjukat keresik. Ez is jövedelmező. Tépetthaju anyák elvesztett
                        gyermekeik után sikoltoznak, s a jószivü francia fizet nekik, mint a köles.
                        Ki nem kerülheted őt semmiképp s ha már kifizetted, megint belebotlasz egy
                        koldusnak kinyujtott, meztelen lábába. Csapatostól koldulnak az afrikai
                        veteránok, a kiket a vérengző kabilok egy és más tagjuktól megfosztottak.
                        Mellük tele van hadiéremmel. Természetesen ezek az urak sohase látták
                        Afrikát, s a kabilokat csak a kiállitásból ismerik.</p>
					<p>A jajgató koldusoknak erős konkurrenciát csinálnak az utcai dalosok és
                        muzsikusok. Minden kávéház előtt áll egy csomó. A Café de la Paix előtt
                        olaszok, gitárkisérettel a Santa Luciá-t zengik. Pár lépéssel odább egy
                        speciálista produkálja magát. A gégéjén van egy lyuk, s azon fujja a
                        furulyát, nem a száján. Óriási siker. Az eső teljesen megszünt, egész Páris
                        a boulevardokon hemzseg, s a kávéházak előtt ül, hogy julius 14-ikének
                        minden furcsaságát lássa. A Café Riche előtt spanyol cigánylányok sípszó és
                        castagnette mellett táncolnak. Népénekesek kettesével járják be a várost,
                        frakkban, vörös mellénynyel, lakkcilinderben, s kocsmák előtt a hires Paulus
                        legujabb dalát mutatják be; a refrént már az egész közönség velük énekli.
                        Mert Paulus tanitja esténkint az Alcazarban énekelni Páris utcáit s oly
                        kitünő mester, hogy negyedik este már mindenki tudja a legfrissebb dalt.
                        Szólók, tercettek és duettek harsognak mindenfelé. Az utcák tele vannak
                        apró asztalokkal, melyeken a szerencsejáték minden fajtája folyik. A városi
                        rendőr oda megy és játszik a néppel. Más napokon az asztalt lefoglalná s a
                        játékasztal-tulajdonost elcsipné. Ezer meg ezer ilyen kis fiók-Monakót
                        láttam mindenfelé. Minden kis téren verkliszóra ördöghinták forognak; a
                        franctireur-höz cimzett céllövő helyeken, melyeknek száma ma több ezer,
                        ropog a fegyver; a cél, melyet nagy gaudium közt hasba lődöznek, többnyire
                        sisakos porosz katona; de sok olaszt is láttam már, a kit, ha meglőnek,
                        tréfásan mozgatni kezdi nagy Viktor Emánuel-bajuszát, a mi szörnyü hahotát
                        kelt. Lehet célba dobni labdával; gyürüt dobálni feltüzdelt késekbe s
                        mindenféle egyébbel mulatni, a mi nálunk a városligetben is látható. Csak az
                        az érdekes, hogy itt a legelőkelőbb utcákban állnak a bodék s mulat a
                        nép.</p>
					<p>Egészen sötét lett s egyszerre meggyultak a lámpák. Százezer ember egyébbel
                        se foglalkozott, mint a rendkivüli gázlángok és lámpák fölgyujtásával. S
                        félóra alatt egész Páris ki volt világitva. A diadaliv tetejéről olyan volt
                        Páris, mint az égő Moszkva. Lángok nem látszottak, de egyetlen darab,
                        megszakittatlan óriási sugárözön uszott a város fölött. A fény itt kissé
                        homályosabb ott egy árnyalattal világosabb volt. Mintha fehéren izzó köd
                        feküdt volna a városon. A Rivoli-utca és az avenue de l’Opera fényes
                        sávokként huzódtak; a sötétebb Szajnát gyémántövekként szoritották a
                        kivilágitott hidak. A Concorde-téren magán vagy ötezer gázláng égett, s a
                        vakitó fénytengeren át a Louvreig el lehetett látni. A szökőkutak mintha
                        mozsárban megtört gyémántot szórtak volna s az összefogózkodott kék bluzos
                        munkások dalolva keringtek körülöttük.</p>
					<p>Mindenekfölött áll az Eiffel, mely felé százezrek szeme fordult kiváncsian.
                        Egyszerre csak fölragyog az Eiffel-torony tetején az elektromos nap, melyet
                        dörgő taps üdvözöl. A nap erős fénysugarat küld alá Párisra, s a fénysugár
                        lassan megindul körutjára.</p>
					<p>- Eiffel sétál, Eiffel sétál! - kiáltja ezer meg ezer torok s mindenki lesi,
                        hogy a fény mozgatója nem veti-e rá a sugarat, mely száz négyszög-ölnyi
                        területet bevilágit s boldoggá teszi az ezen a területen álló embereket.</p>
					<p>A kivilágitás részleteit nem mondhatom el. A francia izlés és leleményesség
                        ebben érte el tetőpontját. A magyarok, a kik látták, sohase felejtik el.
                        Különösen a republikánus városrészek tettek ki magukért s egy-egy utcában
                        ezer meg ezer szines lampiont gyujtottak az utcán áthuzott zsinegeken.</p>
					<p>Mindenfelé szakadatlanul hullámzott az emberáradat. Éjfél felé a
                        boulevardokon mintegy hatszáz diák vonult végig, hosszu vászoningben, magas
                        cilinderben, nyitott esernyők alatt, melyeken köröskörül égő lampionok
                        lógtak. “Genzemars”-ban járták be az utcákat, dalolva és fütyölve, egy-egy
                        kávéházon átcsörtettek, s a publikum boszankodás helyett nevetve tapsolt
                        nekik. Óriási omnibuszokon zenekarok mentek, boulangista dalokat
                        harsogtatva. Gyalogkatonák nagy csapatokban, oldalfegyver nélkül, a
                        Marseillaise-t énekelve vonultak végig az utcákon. A kivilágitott morgue-ban
                        négy ismeretlen vizbefult ember eltorzult holtteste volt kitéve. Mellette a
                        szabad ég alatt a munkások kankánt táncoltak, vad ujongás közt. Sápadt
                        anyák, alvó gyermekükkel karjukon, ott rugják a port a többi közt. A
                        városháza előtt zuáv közlegény afrikai táncot lejt, majd egy nagy póznát
                        egyensulyoz az orrán s sou-kat koldul mutatványaiért. Sehol rendőrt nem
                        látni, a nép maga tartja fönn a rendet. Közbe a Rue Royale-on megostromolnak
                        és szétrombolnak egy kocsmát, melynek becsületes svájci tulajdonosáról az a
                        hir terjedt el, hogy porosz. Ez a nagy bün elég ahhoz, hogy a francia
                        fantáziát hevületbe hozza. Elvitték vagy kétszáz poharát s összetörték
                        tükreit és márványasztalait. A köztársasági lovasgárda kivont karddal
                        kergette szét a tömeget.</p>
					<p>Minden utcában megkezdődnek a bálok, trombitás zenekarok muzsikája mellett. A
                        francia nép épp olyan rosszul táncol, a milyen rosszul masiroz. Férfi és nő,
                        viharvert külvárosi alakok, kábultan a fénytől és zajtól, ide-oda rángatják
                        egymást, mialatt a körülállók csipős élcekkel traktálják őket.
                        Szenvedélylyel járják a kankán-négyest. Két-két pár külön. Férfi és nő
                        dobálja kezét-lábát, hányja-veti a fejét. Ezenkivül még torzképeket vágnak,
                        fütyölnek, dalolnak és tapsolnak. Rendkivül érdekes látványt nyujtanak ezek
                        a báli csoportok a kövezeten és aszfalton.</p>
					<p>Ilyen van egy az opera előtti téren, hová körülbelül nyolc utca és a
                        boulevard torkollik. S a báli csoport mellett mindjárt chapeau-t játszik a
                        tanulóifjuság. Ez egy különös mulatság, melyben a tréfából nagyon könnyen
                        véres jelenetek következhetnek. A nyolc órától eltiltott kocsiközlekedés
                        tizenegykor ujra megnyilt, s az opera-tér mellett jöttek el kocsin azok, a
                        kik addig a boulogne-i erdő kivilágitását nézték. Minden érkező kocsi elé
                        szilaj rikoltozással rohant több száz fiatalember, s torkaszakadtából
                        orditott chapeau, chapeau, vagyis “le a kalappal!” Ez szólt a kocsisoknak. A
                        kocsisok erre levették kalapjukat, s udvariasan köszöntek a tömegnek. Zúgó
                        taps. A legtöbb kocsis már száz lépésnyire fölállt a bakra s mindenfelé
                        hajtogatva magát, köszöntgetett a kalapjával. A ki az első fölszólitásra nem
                        engedett, annak rögtön megragadták a lovait, ha ekkor sem köszönt, kiütötték
                        fejéből a kalapot, vagy letaszitották a kocsist a bakról. Egy ötlovas
                        omnibusznak a kocsisa végigvert a lovain s belevágtatott a legsürübb
                        tömegbe. A düh orditása harsant föl. Egyszerre harminc ember kapaszkodott a
                        nagy, erős lovakba, melyek husz lépésnyire vonszolták a vakmerőket. Husz más
                        ember fölmászott a hatalmas bárkára, s mig négyen a kocsist hajitották le a
                        bakról, a többiek hurráh közt az omnibusz tetején éktelen kankánt táncoltak.
                        Az utasok persze lemenekültek a társaskocsiról. Végre a lelökött kocsis
                        ujra fölkönyörögte magát s levett kalappal, mélyen meghajolt a nép előtt,
                        mely gunyos derültséggel fogadta és tovább eresztette.</p>
					<p>Egyszerre csak az utasoktól is elkezdték kivánni a chapeau-t. Többek közt
                        megfogtak egy kiváló elegánciáju magánfogatot, melyben egy frakkos ur ült
                        két nővel. A bakon inas és kocsis ült. A kocsis nem vette tréfára a dolgot,
                        hanem ostorával végigvágott a gyeplőbe kapaszkodókon. Azzal visszafordult
                        s a Madeleine felé vágtatott. A nép őrült kiabálással utána. Az inast
                        letaszitották a bakról, az uraságnak nyakig a fejébe nyomták a cilinderét, a
                        fiatalabbik nőt pedig megcsókolták. Több kocsi visszafordult a zavargók elől
                        és a legtöbbnek sikerült is szerencsésen elmenekülni. Félháromkor, mikor én
                        a mulatságot otthagytam, az még javában állt s a kis Gavroche-ok a leütött
                        kocsisok lakkcilinderében pompáztak. Baj különben nem történt, s rendőrnek
                        hire-hamva se volt.</p>
				</div>
				<div type="chapter">
					<head>LÁTOGATÁS AZ EIFFEL-TORONYBAN.</head>
					<p>Mióta visszatértem Párisból, névtelen levelek és jó ismerősök egyre
                        sürgetnek, hogy számoljak el már az Eiffel-toronynyal. Igérek nekik eget és
                        földet, tárcákat Párisról és a kiállitásról, semmi sem érdekli őket, csak az
                        Eiffel-torony. Legérdekesebb meséim alatt látom, hogy kávéházi társaságom
                        nyugtalanul fészkelődik, s végre a legtürelmetlenebbik egyenesen kimondja:
                        “Ez mind szép, hanem hát hogy állunk az Eiffel-toronynyal?” Sokan azt kérdik
                        tőlem, hogy igazán olyan magas-e az Eiffel-torony? Mások arra kiváncsiak,
                        hogy vajjon nem fog-e összedőlni? Legtöbben nem hiszik, hogy fönt jártam a
                        tetején. Igaz, ha nem jártam volna fönt, még akkor is azt mondanám, hogy
                        megmásztam a tornyot. Mert ahhoz nagy erkölcsi bátorság kell, hogy valaki
                        Párisból hazajőjjön és bevallja, hogy nem ment föl az Eiffel-toronyra.
                        Ekkora erkölcsi bátorság nincs bennem.</p>
					<p>Szóval a franciáknak az Eiffel-toronynyal sikerült bolonddá tenni az egész
                        világot. A torony oly magas, hogy mindenünnen látható. Amerikába, Afrikába,
                        Ázsiába ellátszik, mi pedig pláne csak ugy beszélünk róla, mintha itt a
                        városháztéren állna. A legóriásibb és legzseniálisabb reklám a
                        kiállitásnak. Az Eiffelhez zarándokol az egész világ, mellesleg megnézi
                        Párist és a kiállitást. A nagy toronynak vannak ellenségei, vannak betegei,
                        vannak szeretői. Ellenségei azok, a kik csalódtak benne, mert
                        félelmesebbnek és nagyobbnak hitték; betegei azok, a kik egész istenadta nap
                        a torony körül üldögélnek s mereven bámulnak a vastömegre, hallgatván a föl-
                        és lefelé vonuló siklók tompa zugását; szeretői pedig azok, a kik ideges
                        izgatottsággal mindennap fölrohannak, odafönt reggeliznek, ebédelnek,
                        simogatják, dicsőitik a tornyot, a kiállitásra pedig ügyet se vetnek, s
                        legfölebb onnan fölülről nézik. A torony barátai tehát kétfélék: a kik
                        alulról a magasságot imádják s a kik fölülről a mélységet bámulják.
                        Természetes, hogy a toronyvállalatnak az utóbbiakból sokkal több haszna
                        van.</p>
					<p>Megmagyarázhatatlan, leküzdhetetlen a hatás, a melylyel ez a torony az
                        emberre van. Annyit olvastunk róla, költségeiről, rengeteg sulyáról, a
                        vakmerő munkáról, a melylyel készült, hogy már babonás tisztelettel
                        közeledünk feléje. Tiz mérföldnyire Páristól már lessük a tornyot. Párisban
                        lehetőleg olyan hotelt keresünk, melynek ablakaiból kilátás van az Eiffelre;
                        s ugy nézünk ki rá, mint Velencében a tengerre. S a mint elhelyezkedtünk a
                        szállásunkon, rohanunk, hogy az Eiffelt közelről megnézzük. Szinte
                        lábujjhegyen közeledünk, hogy az óriás, melyet eleven szörnynek képzelünk, a
                        ki lát és hall, észre ne vegyen. Kétszáz lépésről még semmi lesujtó,
                        impozáns hatással nincs ránk. Sőt oly könnyünek tetszik, mintha tiz vállas
                        ember odább tudná tolni. S a mint a kiállitás területén harminc-negyven
                        zenekar elkezd harsogni, a szemlélő majdnem attól tart, hogy az Eiffel
                        egyszerre csak fölemeli a lábát s vidám kankánra perdül. Még közelebb
                        megyünk; a torony fenyegetőleg emelkedik fölénk s ha száz lépésnyire ujra
                        megállunk és föltekintünk rá, félelmesen felénk görbül s kezd esni, ugy,
                        hogy a vér megfagy ereinkben. Hamar alája futunk s ott, mint a csibék a
                        kotlóstyuk alatt, teljes biztosságban érezzük magunkat.</p>
					<p>A torony négy lába közt, éppen a tér kellő közepén, csinos szökőkut rugja a
                        magasba a vizet. A viz medencéjének a szélére ülünk s lassan emeljük föl
                        tekintetünket, mely most a fölforditott Eiffel-tornyot, egész belső
                        szervezetét, ezer meg ezer vaslécét látja. S ekkor megragad a magasság
                        vágya: föl a tetőre!</p>
					<p>Könnyü kimondani, de nehéz megvalósitani. A torony hatalmas kőalapra épitett
                        négy vaslába közül kettőben egy-egy fölhuzógép működik, melyet viznyomás
                        mozgat. A fölhuzógépek állomásain nagy néptömeg várakozik, mig rákerül a
                        sor. Legjobb délelőtt fölmenni, akkor jóval kevesebben vannak az utasok. A
                        gyalogszerrel való fölmenetelt se jó mindjárt megpróbálni, a mig az ember
                        nincs tisztában azzal, hogy jól állja-e a magasságot.</p>
					<p>Derült, tiszta nyári nap volt, mikor a konduktor becsapta az ajtót s
                        századmagammal a kis kupéba összepréselve, megindultam fölfelé. Az utasok
                        addig nagy lármával voltak, de a mint a földet veszni érezték lábuk alól,
                        egyszerre elhallgattak s kissé megilletődve lestek le az ablakokon át a
                        vasléceken keresztül a távozó földre. Az imént még a kiállitási fényes
                        paloták közt álltunk... most már szinpompás tetőik ragyogtak felénk... tiz
                        másodperc mulva már csak az élénkebb szineket tudtuk megkülönböztetni... Egy
                        zökkenés: megérkeztünk az első emeletre. Az órámat néztem; egy perc alatt
                        tettük meg a hatvan méternyi utat. Tehát másodpercenkint egy méter
                        sebességgel haladtunk.</p>
					<p>A gépek a földszintről az első emeletre és innen a második emeletre óránkint
                        kétezerháromszázötven személyt tudnak fölvinni. Már a tetőre csak
                        hétszázötven ember juthat óránkint a masinákkal. S az egész fölszállás csak
                        öt frankba kerül, a miért le is hozzák az utast. Ha a gyalog való
                        fölmenetelt is beleszámitjuk, óránkint ötezer ember juthat föl a
                        toronyra.</p>
					<p>A mint az első emeleten a kocsiból kiszállunk s körültekintünk, kellemes,
                        barátságos érzés támad bennünk. Le még nem látunk a kompakt vastól, csak a
                        kocsmaépületek közt sétáló közönséget látjuk, mely bejött egy kicsit a
                        torony szélétől, hogy szárazföldön érezhesse magát.</p>
					<p>Mi pedig rögtön a torony széléhez rohanunk hogy száznyolcvan láb magasságból
                        egy pillantást vethessünk alá. Ez a pillantás egyáltalán nem félelmes. A
                        házak még házak, az emberek még emberek; tisztán kivehető minden s a
                        messzebb eső tárgyak kissé közelebb jöttek. Páris és a kiállitás zúgása
                        dobol a fülünkben s nyüzsgése gyönyörködteti szemünket.</p>
					<p>Végigszaladunk a köröskörül futó erkélyeken; minden oldal hossza hetven méter
                        hatvankilenc centiméter s igy a torony elsőemeleti négy oldala összesen
                        kétszáznyolcvankét méter és hetvenhat centiméter. Az egyik oldalon
                        megbámuljuk a Trocadero impozáns palotáját, a másik oldalon az invalidusok
                        épületét, a Madeleine-templomot, a Concorde-tért, a Louvret, a
                        Notre-Dame-ot, majd ismét a Pantheont. Páris nevezetesebb épületei innen még
                        nagyon szembetünők s a kiállitás egész gyönyörüsége föltárul előttünk. A
                        Szajna az egész panorámát kétfelé vágja. Apró gőzhajók százával hemzsegnek
                        rajta s a fütty és harangszó egészen tisztán fölhallatszik.</p>
					<p>Négy kocsma van az első emeleten, négyféle stilben, fölépitve, négyféle
                        nemzet konyhája szerint berendezve. Ott van az elzászlotharingiai vendéglő,
                        melyben csinos elzászi lányok, nemzeti viseletükben, a sajátságos óriási
                        csokorral a fejük bubján, szolgálják ki a vendégeket. Megiszunk egy bockot,
                        de nem a lányokat, hanem a kilátást nézzük az erkélyről. Azután áttérünk az
                        orosz kocsmába, mely a legtisztább moszkovita stilben van épitve. Itt
                        mindenféle orosz nemzeti étel és ital kapható. A következő bockot már a
                        francia restaurantban iszszuk meg. Pompás kis hely. Belseje XV. Lajos
                        stilusában van tartva. A vendéglős Brébant, a mi annyit tesz, hogy a konyha
                        kitünő és méregdrága. Ott csak Farkas Menyhért adhatna ebédet. A negyedik
                        vendéglő angol-amerikai izlés és konyha. Mindegyiknek van egy akkora
                        étterme, mint a kis redoute.</p>
					<p>S mindez a sok kocsma csak a négy sarkot foglalja el. Köztük van egy óriási
                        lyuk, melynek széléről egyszerre négyezer ember lenézhet a föntebb emlitett
                        szökőkutra s a körülötte nyüzsgő népre.</p>
					<p>A ki most már ismételt kihajlásokkal meggyőződött arról, hogy nincs hajlama a
                        szédülésre, az hozzáfoghat a második emelet megmászásához.</p>
					<p>Szeliden, lassan, de mégis egy pillanat alatt fölvisz Otis fölhuzógépe. Az
                        utas bámulja a torony kezdődő finomságát. Minden összébb szorul és
                        vékonyodik, csak a szemhatár tágul. Ugy érezzük, mintha egy óriási
                        kalitkában huznának fölfelé. A földi tárgyak lassan vesznek előlünk, vagy
                        formáikat változtatják. A mi közel van, eltünik, a mi távol van, kiemelkedik
                        és közel jő. A csucsos és szögletes dolgokból laposságok lesznek, a kicsi
                        dolgok eltünnek, a nagy dolgok kicsinyek lesznek! A legélénkebb szinek
                        halványodni kezdenek. Egyszerre megállunk: száztizenöt méternyire vagyunk a
                        földtől, a második emeleten.</p>
					<p>Rohanunk a torony szélére, s ötven kilométernyire röpül tekintetünk
                        köröskörül. A világváros tompa morajt küld ide föl, melyből semmi hang se
                        válik ki. Kártyaházak közt bogarak sürü tömege mászkál: ez Páris és a
                        kiállitás. Messzelátókon belenézünk a Párist övező erődök ágyuinak torkába.
                        A boulognei erdő mint egy tál elmázolt spenót zöldel; Párist mindenfelé
                        ilyen nagy darab zöldségek keritik, melyekből falvak fehér foltjai villognak
                        elő. Ha egyenesen magunk alá nézünk, a szédület környékez; iszonyu a
                        mélység; de még meg lehet különböztetni, hogy napernyővel jár-e odalent
                        valaki, vagy nem. Csak rövid időt szentelünk a Figaro nyomdájának. Három kis
                        hajókabinban egy külön Figaro-t szerkesztenek itt, melyet az ott levő
                        nyomdában tüstént ki is nyomnak. Ez a lap legtöbbnyire e külön vasvilág
                        eseményeivel foglalkozik, vascikkeket és vasvicceket közöl s kiadja
                        mindenkinek a nevét, a ki az ő toronybeli szerkesztőségében jelentkezik.
                        Van ott még egy restauráció is, hol az ember bátorságot merithet a
                        följebbszállásra.</p>
					<p>Rövid egy órai várakozás után végre rád kerül a sor, s beszállsz a kocsiba,
                        mely a harmadik emeletre visz. Ez bizony vakmerő kis sikló. Többé nem
                        vasszörnyeteg hasában dörömböl, hanem kint a torony oldalán, az iszonyu
                        mélység fölött mászik föl, mint a légy a falon. Innen már nem igen jó
                        visszatekintgetni, mert az embernek mindjárt az jut az eszébe: “Jaj, ha a
                        drót elszakad; jaj, ha a fölvivő viz kifogy a csövekből”.</p>
					<p>Pont kétszázméternyire állomás van. Az utas egyik kocsiból átfut a másikba;
                        jobbra-balra mélység, karfa nélkül.</p>
					<p>S azzal megindulunk a harmadik emeletre; remeg a torony, zörögnek a lécek.
                        Mindenki hallgat, senkise néz ki az ablakon. Az emberek egymást vizsgálják s
                        a félelem jeleit keresik a vonásokon.</p>
					<p>Kétszázhetvenöt méternyire megálltunk. Ennél följebb a közönséget nem
                        eresztik. Nagy, zárt, kerek terem fogad bennünket, melynek köröskörül
                        hatalmas ablakai vannak. A föld zaja teljesen megszünt; hideg van idefönt.
                        Az emberek lent a földön hangyák, a Szajna keskeny szalag, a tornyok
                        fogpiszkálók. Egész Páris előttünk fekszik, de összeolvadva holt kőtömeggé,
                        melyből egyetlenegy háznak a körvonalai se válnak ki.</p>
					<p>Párison tul még kilencven kilométernyire röpül a tekintet; a szemhatár
                        egészen fölemelkedik s nekünk ugy rémlik, mintha a torony egy mély völgy
                        közepén állana.</p>
					<p>Puszta szemmel csak a távolságokat látjuk mindenfelé, de alig tudunk valamit
                        megkülönböztetni. Ha a torony Pesten állana, egy körüljárásra megláthatnók
                        Székesfehérvárt, Tatát, Vácot, Hatvant, Ceglédet. Jó messzelátóval a ceglédi
                        kuglizótársaságot is föl lehetne fedezni.</p>
					<p>Tiz-tizenkét percnyi időközben egy-egy rövid fekete zsineg vonul be a
                        városba: ezek az érkező vasuti vonatok.</p>
					<p>Egyszerre végtelen éles, bántó és fájdalmas sivitás üti meg fülünket.
                        Körülnézünk.</p>
					<p>- A szél, - mondja egy ember, a ki a nyitott ablakot őrzi, hogy senkise
                        ugorjék le, - vihar lesz.</p>
					<p>S kinyujtott karral Passy felé mutat.</p>
					<p>- Jól vagyunk, - gondolám, - Páris város villámháritójából tanulmányozni a
                        vihart. S leszállni se lehetett, mert a gép elromlott s csak egy óra mulva
                        volt indulandó. Innen pedig most gyalog tilos a leszállás.</p>
					<p>A fekete felhők és a szürke portömegek sebesen közeledtek. Tiz perc alatt
                        köröskörül elboritották a szemhatárt. Sötét lett és a villámok cikáztak,
                        hosszu mennydörgések nyomában. Egyszerre viharzó felhőtengert láttunk
                        helyette, mintha betört volna az Oceán, sós vizével. Alattunk, köröttünk,
                        fölöttünk felhő.</p>
					<p>- Zárjátok be az ablakokat, - kiáltott az őrök vezetője.</p>
					<p>Az ablakokat csattogva fölhuzták s a következő percben iszonyu zápor kezdte
                        verdesni kilencszázhuszonöt láb magasan fekvő szobánkat. A szél jajgatott és
                        csikorgott, a mint az éles vaslécek lenge testét kétfelé metélték. Fejünk
                        fölött dübörgött az égi háboru... egyszerre kábitó csattanás, az asszonyok
                        sikoltanak, a torony egy ütést kap s égett szag terjed.</p>
					<p>- Nincs veszély, uraim és hölgyeim; csak a mennykő hull, - szól
                        megnyugtatólag a főőr.</p>
					<p>Könnyü neki, a ki három hónap óta itt lakik, de mi először voltunk itt.</p>
					<p>Ez az istennyilás mulatság rövid idő alatt még háromszor ismétlődött. Azután
                        lassan megszünt az égzengés, villámhullás s mi szakadó esőben, félsötétben,
                        bőrig ázva szálltunk le Franciaország és Páris büszkeségéről, a csodálatos
                        Eiffel-toronyról. De előbb mindegyikünk ellátta magát egy éremmel, mely
                        bizonyitja, hogy odafönt jártunk a harmadik emeleten.</p>
				</div>
				<div type="chapter">
					<head>NEM LÁTTAM SOHA PÁRIST.</head>
					<p>Mikor a Dolinay-féle hires népvándorlásból, mely pusztitó nyomait
                        végighurcolta egész Európán, visszatértem, szabadságot kértem a szerkesztő
                        urtól.</p>
					<p>- Hogyan, ön egy hónapig mulat a kontinensen s még szabadságot kér?</p>
					<p>- Uram, megdolgoztam érte. Szabadság, szabadság, e kettő kell nekem.</p>
					<p>- Soha életében nem volt ilyen jó szinben. Csak maradjon itthon.</p>
					<p>- De rokonaimat óhajtanám látni. Párisról akarok nekik beszélni.</p>
					<p>- Irja meg inkább tárcába, a mit el akar nekik beszélni.</p>
					<p>- Tehát nem ereszt?</p>
					<p>- Nem. Majd szeptemberben.</p>
					<p>Szeptemberben! Hová lesznek addig az én friss párisi impresszióim! Mit érnek
                        a nyári benyomások őszszel! Én azon kormosan akartam rokonaim közé
                        betoppanni, a hogy a párisi vonatról leszálltam. Gondosan óvtam magam a
                        tiszta viztől, hogy napsütötte, viharverte, romantikus alakom legyen, mint a
                        nagy utazóknak, s most egyszerre le kell mosnom mindent magamról.</p>
					<p>Heroikus elhatározással és glicerin-szappannal a Dunában lemostam magamról a
                        nagy utazót.</p>
					<p>Szeptember elsején ujra előfogtam a szerkesztőt.</p>
					<p>- Szabadság, szerelem...</p>
					<p>Egy óra mulva már a vonaton ültem. Zónás vonat volt, sok utassal, kevés
                        podgyászszal. Az emberek káromkodtak. Istenem, mennyire terjed a káromkodás,
                        mióta a zóna életbe lépett! A vasutigazgatóság ezt a nagy személyforgalomnak
                        tulajdonitja, olyanképpen, hogy az utazók olcsón elhordják egyes vidékek
                        speciális, erőteljes, kacskaringós mondásait mindenfelé. Nyolcan ültünk a
                        kupéban. Én senkit sem ismertem, de azért - mint a magyar vasutakon szokás -
                        mindenkivel beszélgettem. Visszasóhajtottuk a régi jó időket, mikor egy
                        másodosztályu kupében három ember nyujtózkodott s ha egy negyedik szállt
                        be, azt már mindenki tolakodónak tekintette - hisz’ láthatta, hogy már
                        hárman ülnek benne! Én előhoztam, hogy bizony külföldön is kényelmetlenül
                        utaznak az emberek, kivált Franciaországban...</p>
					<p>- Nem áll, - dörgé egy mély hang az ablak mellől.</p>
					<p>- No már kérem, én a nyarat Franciaországban...</p>
					<p>- Én is.</p>
					<p>- Párisban magában egy hónapig voltam...</p>
					<p>- Én két hónapig.</p>
					<p>Boszantott, hogy a mint külföldi utamról kezdek beszélni, mindjárt akadályba
                        ütközöm. Gunyosan fordultam a közbeszólóhoz.</p>
					<p>- Talán kerékpáron tetszett Párisba menni?</p>
					<p>- Vasuton, s oda-vissza igen kényelmesen utaztam.</p>
					<p>- Csudálom.</p>
					<p>- Köll tudni a nyelvükön azoknak a franciáknak, mert olyan nép az...</p>
					<p>S elkezdett beszélni a franciákról, oly impozáns hangon, hogy én kénytelen
                        voltam elhallgatni. Éppen az Eiffel-toronynál tartott, mikor egy utas, ki
                        csak most ébredt föl, beleszólt:</p>
					<p>- Nem áll.</p>
					<p>- De bizony görbe az a torony.</p>
					<p>- Nem görbe.</p>
					<p>- Görbe, észak felé görbül, az északi sark delejessége huzza.</p>
					<p>- Igen, de a déli sark delejessége meg visszahuzza s igy az egyensuly
                        helyreáll.</p>
					<p>- Nem áll, - folytatá az, a ki engem elhallgattatott, - én ötször voltam
                        odafent.</p>
					<p>- Én meg hatszor.</p>
					<p>- Én hétszer, - szóltam közbe.</p>
					<p>Erre mind a ketten nekem jöttek:</p>
					<p>- Nohát görbe-e vagy nem görbe?</p>
					<p>- Sohse volt az, nem is lesz, - felelém, s igen jól esett, hogy első
                        elhallgattatómat sikerült legyürni.</p>
					<p>Első ellenségem magában mormogva visszavonult kuckójába s mind a hárman
                        vasvillaszemeket vetettünk egymásra.</p>
					<p>A fölébredt ur, a ki az igaztalanul elgörbitett Eiffel-tornyot helyreütötte,
                        most elkezdett Párisról beszélni. Egyik utas fölkelt, nagyot nyujtózott s
                        kiment a folyosóra. Utána egy másik, óriási ásitással. A többi is lassan
                        kiszivárgott s csak mi párisiak maradtunk bent, égő arccal lesve a beszélőt,
                        hogy mikor csaphatunk le rá egy ellentmondással. Fájdalom, az én állomásom
                        következett s távoznom kellett; de - gondolám - előbb égő üszköt dobok a
                        puskaporba. Odafordultam a párisiakhoz s mondám:</p>
					<p>- Mégis rosszul emlékeztem. Csakugyan észak felé fordul az Eiffel.</p>
					<p>- Ugy-e, mondtam! - kiáltá első elhallgattatóm fölugorva, s nagyot ütve a
                        mellére.</p>
					<p>- Lárifári, - felelt a másik.</p>
					<p>Én gyorsan leszálltam. Mikor a vonat kifelé gurult az állomásról, mintha
                        segitségért hallottam volna kiabálni volt kupémból. A párisiak nyilván
                        pofozkodtak.</p>
					<p>Körülnéztem az állomáson. Rokonaim nyilván későn kapták meg levelemet, mert
                        kocsijukat nem láttam sehol. Mit csináljak? A falu jó félóra járásnyira
                        lehetett még az állomástól. Egy hintót láttam ott állani.</p>
					<p>- Kié ez a kocsi? - kérdém a pántlikáskalapu kocsistól.</p>
					<p>- A Dájcs doktoré.</p>
					<p>- Ugyan kérdezze meg, hogy elvinné-e a Kernács urat ide Tenkére?</p>
					<p>A kocsis bement az állomásfőnökhöz, s pár perc mulva visszatért.</p>
					<p>- Azt izeni a doktor ur, hogy tessék megmondani: tetszett-e járni
                        Párisban?</p>
					<p>Hohó, ez szeretne valamit hallani Párisról. No, én szivesen fizetem a kocsit
                        egy kis mesélgetéssel.</p>
					<p>- Hogyne jártam volna? Egy hónapig voltam odakint.</p>
					<p>A kocsis ujra eltünt. De csakhamar ujra föltünt.</p>
					<p>- Sajnálja a doktor ur, de már el van foglalva a kocsija. A főnök ur is
                        bemegy vele.</p>
					<p>- Nem baj. Elülök én a bakon is.</p>
					<p>- De csak este megyünk.</p>
					<p>- Fujjátok föl a hintótokat.</p>
					<p>S bosszusan hátat forditottam a fickónak. A hálátlan doktor! Teljesen
                        elfelejtette, hogy ő oltott be engem gyermekkoromban. Elindultam gyalog
                        familiánk ősi fészke felé s csak feleuton találkoztam rokonaim
                        kocsijával.</p>
					<p>- Hát maga mért késett el, Jóska? - kérdém.</p>
					<p>- Nagy baj volt, kérem, nálunk.</p>
					<p>- Ugyan mi?</p>
					<p>- Az urak ott voltak ma ebéden a gazdámnál, azután a szolgabiró ur meg az
                        aljárásbiró ur összevesztek.</p>
					<p>- Min? Kártyán?</p>
					<p>- Én bizony nem tudom, hogy min. Az inas ugy mondja, hogy Párison.</p>
					<p>- Mi az ördög?</p>
					<p>- Aztán az aljárásbiró egy székkel fejbe találta ütni a szolgabiró urat ugy,
                        hogy nekem tüstént Kokándra kellett mennem a Pereczi doktorért.</p>
					<p>- De csak nincs baja a szolgabiró urnak?</p>
					<p>- Megrepedt a feje egy kicsit, de azért már hazament. Minek is járnak az urak
                        olyan messzire, pokol fenekére, Párisba. Hisz’ az kész veszedelem. Én csak
                        ide jártam az adoncsi búcsura, mégis beverték a fejemet.</p>
					<p>Még nem harangoztak, de már bealkonyodott, mire Tenkére értünk. A
                        Kernács-familia ittlakó részét mély búsulásban találtam. Szégyelték az
                        esetet. Este igen szomoruan elkvaterkáztunk s tiz darab rántott csirkét
                        melankólikusan elfogyasztottunk. Átjött a jegyző is, meg a pap is, s bánatos
                        pipaszó mellett megindult a beszélgetés. Végigtekintettem a jó falusiakon:
                        pompás publikum lesz.</p>
					<p>- Milyen nagy nemzet lenne az a francia, ha még a dohánya is jó volna, -
                        kezdém a pipát veregetve.</p>
					<p>- A szivarai is komiszak, - mondá a pap.</p>
					<p>- Becsületes tajtékpipát se láttam egész Párisban, - toldá a jegyző.</p>
					<p>Igy vagyunk? Az én jó publikumom maga is előadó. Hát Dolinay az egész
                        országot elvitte Párisba? Nagybátyámra néztem, a ki nyugtalanul
                        izgett-mozgott a helyén. Hát kinek fogok én itt Párisról hazudni?</p>
					<p>- Kint jártak szintén? - kérdém.</p>
					<p>- Kint.</p>
					<p>- Mind a ketten?</p>
					<p>- Mind a ketten, - felelék.</p>
					<p>- Nekem legjobban tetszett a diákok bálja a Pére Lachaise-ben, - folytatá a
                        jegyző.</p>
					<p>- De, kérem! Tán a Bullier-ben. A Pére Lachaise, az a temető.</p>
					<p>Nagybátyám óriásit csipett a karomon és sugá:</p>
					<p>- Ugyan hagyd el, kérlek. Ma már vér folyt a házamban e miatt az ostoba Páris
                        miatt. Hát te se vagy külömb a többinél?</p>
					<p>Ezalatt a jegyző és a pap tanakodtak egymással. Nyilván azon, hogy engem
                        fölspékeljenek-e, vagy csak egyszerüen szamárnak deklaráljanak. De én a
                        kapott intés következtében hirtelen áttereltem a beszélgetést a perzsa
                        sahra, a mibe ők is belementek s igy máig sem tudom, hogy mit
                        határoztak.</p>
					<p>Az est szerencsésen elmult s nagybátyám és rokonaim a megkönnyebbülés
                        sóhajával mondtak jó éjt mindnyájunknak. Másnap reggel kimentünk a szőllőbe,
                        hol kedvemre lakmároztam, aztán sétára indultam. Igy jutottam el egy
                        őrházhoz; mert a vasut ott ment el a szőllők alatt. A bakter gyanutlanul
                        üldögélt a háza előtt s emberségesen köszönt, mikor eléje léptem.
                        Letelepedtem melléje s beszélgetni kezdtünk. Termés, háboru, muszka cár,
                        disznóhizlalás és angol flotta után áttértem (még pedig ragyogó szemekkel) a
                        francia hadseregre s Párisra. Elvégre egy bakter intelligens ember s
                        okvetetlenül hálás publikum. Bevezető soraimat nagy figyelemmel hallgatta,
                        csak mikor azt állitottam, hogy a francia lovasgárdisták a világ legszebb
                        katonái, akkor szólt közbe:</p>
					<p>- No, már a huszárok mégis csak szebbek.</p>
					<p>- Nem igy beszélne, ha látta volna őket.</p>
					<p>- Már mint én? - mond a bakter egész nyugodtan.</p>
					<p>- Ugy van, ön; még pedig ugy, mint én julius 14-ikén, ragyogó fényes napon,
                        egy tömegben.</p>
					<p>- Nem áll.</p>
					<p>Bámulva néztem a jámborra.</p>
					<p>- Julius 14-én esett az eső.</p>
					<p>- Igen, itt a tenkei szőllőben, de nem Párisban.</p>
					<p>- Igenis, Párisban.</p>
					<p>- A jegyző urtól hallotta?</p>
					<p>- Nem én. Saját szemeimmel láttam.</p>
					<p>Fölugrottam a padról.</p>
					<p>- Maga Párisban volt?</p>
					<p>- Ott. A Pasztőr urnál, a vasutigazgatóság költségén...</p>
					<p>Hamarjában azt hittem, hogy ez az ember nem járt Pasteurnél, s éppen azért
                        kezd már megveszni: olyanokat beszélt.</p>
					<p>- Magát harapta meg a kutya?</p>
					<p>- Nem, a kis fiamat. Peti te, hozd csak ki a tükrös fiókból a
                        bizonyitványodat, hogy a Pasztőr ur beoltott.</p>
					<p>Ez több volt, mint a mennyit ki tudtam állani; engem a Dájcs doktor oltott
                        be, ezt a baktergyereket meg Pasteur.</p>
					<p>- Nyomorult, - kiáltám a világlátott bakterre, s elrohantam.</p>
					<p>Dúlt arccal érkeztem a présházba: nem lehet ezen a vidéken maradni a hol az
                        erdőben vadon legelésznek a bakterek, a kik Párisban jártak.</p>
					<p>Bekocsikáztunk Tenkére, egyenesen a kuglizóhoz. Ott a segédjegyző és egy
                        bérlő azon vitatkoztak, hogy Boulanger ott volt-e Párisban most juliusban.
                        Mikor nagybátyám engem bemutatott, rögtön nekem estek.</p>
					<p>- No, ugy-e, ott volt Boulanger?</p>
					<p>- No, ugy-e, nem volt ott Boulanger?</p>
					<p>- Hogy tudjam én azt, kérem? Nem láttam soha Párist, a igy juliusban se
                        voltam ott. Egy névrokonommal cserélnek össze.</p>
					<p>- Vagy ugy? - s megvetőleg elfordultak. Rokonaim arca pedig egyszerre
                        kiderült, nagybátyám titokban megszoritotta a kezemet és sugá: “Köszönöm.”
                        Dájcs doktor is odajött, s exkuzálta magát a kocsi miatt, hogy ő azt nem
                        tudta, hogy nyilván a kocsis rosszul értett meg engem stb. stb. Egyszerre
                        kedves ember lettem.</p>
					<p>S azóta inkognitó, idilli boldogságban hallgatom a Párisban járt emberek
                        heves disputáit és óriási mondásait.</p>
				</div>
				<div type="chapter">
					<head>AMSZTERDAM FELÉ.</head>
					<milestone n="1" unit="startSubChapter"/>
					<p rend="head">I.</p>
					<p>Boros Samu irótársunk (a non scribendo), a ki a mennydörgős ménkü
                            megbizásából már megint a magyar sajtót képviseli Párisban, azt mondaná,
                            hogy a hollandi királyné egyenes meghivására utazott Amszterdamba.
                            Sümegi Vilmos polgártársunk, a terézvárosi Grambetta, azt mondaná, hogy
                            a németalföldi demokrata-kör meghivására jött ide. Én azonban, nem lévén
                            nagy ember, egyszerüen megmondom, hogy a hollandi kormány meghivta a
                            Budapesti Hirlap-ot a királyné koronázására s a lap engem bizott meg,
                            hogy ez ünnepeken képviseljem.</p>
					<p>Mi magyarok Hollandiával igen keveset foglalkozunk. A mit róla tudunk,
                            ebben a három szóban foglalható össze: tisztaság, tulipán, kakao. Ide
                            tehát nyugodtan jöhet a tárcairó, ezt az országot föl lehet még födözni.
                            Mert az emlitett három fogalmon kivül még van itt egy más dolog.</p>
					<p>Utamat Bécsen keresztül vettem. De nem töltöttem benne több időt, mint a
                            mennyi szükséges ahhoz, hogy az ember a Staatsbahnhofról átmenjen a
                            Westbahnhofra. Fiakkeren mentem, mert Bécsben ez az egyetlen passzióm.
                            Három forintot adtam neki, mire a következő párbeszéd fejlődött ki
                            köztünk:</p>
					<p>- Ez kevés.</p>
					<p>- Nem kevés.</p>
					<p>- Ha én mondom, hogy kevés.</p>
					<p>Odahivtam egy rendőrt és eléje terjesztettem az ügyet.</p>
					<p>- Ön három forint tiz krajcárt fizet, - mondta ki az itéletet a
                            rendőr.</p>
					<p>Nyilvánvaló, hogy nem akart nekem igazat adni, de viszont nem is akart
                            törvénytelenül megfizettetni. Ez a szempont vezette.</p>
					<p>- Helyes, - mondám, - a kvótát ugy sem emelhetitek, hát legalább emelitek
                            a fiakkertaksát.</p>
					<p>A rendőr szigoruan rám szólt:</p>
					<p>- Ne nyilatkozzék az ur olyan dolgokról, mely a följebbvalóimat
                            érinti.</p>
					<p>Jónak láttam megszüntetni minden további diskussziót, mert a rendőr még
                            föl találja függeszteni az alkotmányt és bekisér. Ez az osztrák
                            alkotmány tudniillik olyan, mint egy kabát. Akkor függesztheti föl az
                            ember, a mikor akarja.</p>
					<p>Mialatt a Westbahnhofon vacsoráltam, megtudtam, hogy a bécsiek, a kik
                            különben is egész nap esznek, a városháza pincéjében is kocsmát akarnak
                            nyitni. Most éppen azon veszekednek, hogy szabad legyen-e ott magyar
                            pezsgőt árulni? A községtanács ülésén ugyanis több józaneszü polgár
                            fölszólalt, hogy a magyar pezsgő sokkal olcsóbb s majdnem olyan jó, mint
                            a francia, s igy nincs ok kizárni.</p>
					<p>Pázmándy Dénestől megtanultam, hogy mindent meg kell irni, a mi csak
                            eszébe jut az embernek, s igy ajánlom, hogy a Westbahnhof
                            restaurantjában egyék toulousei módra elkészitett tojást. Kitünő. Többet
                            ér az egész bécsi kiállitásnál.</p>
					<p>Nem volt sok időm Bécscsel foglalkozni, mert a kölni gyorsvonat előállt s
                            mi Girardival elfoglaltunk egy szakaszt. Nem történt velünk semmi
                            nevezetes Passzauig. Itt az igen udvarias vámőrök fölkeltettek, ezer
                            bocsánatot kértek, hogy fölkeltenek, de hát ez a határ és a törvény, s
                            miután bocsánatot kértek - tovább mentek, a nélkül, hogy a kuffereinket
                            megnézték volna. Hát akkor minek keltettek föl?</p>
					<p>Első állomás, a hol megpihentünk, Nürnberg. A reggeli nap aranysugaraiban
                            uszott a soktornyu, érdekes régi város, mikor mi kiszálltunk. Az
                            emberek nagyobbrészt aludtak, a kik az utcán lődörögtek, azok is álmos
                            bámulattal nézték a két idegent. Megfogtunk egy nürnbergi polgárt, hogy
                            mit csinálna, ha most toppant volna be a városba?</p>
					<p>- Sört innám.</p>
					<p>A felelet egészen német, de nekünk nem passzol.</p>
					<p>- De tegyük föl uram, hogy az orvos megtiltotta nekünk a sörivást.</p>
					<p>- Akkor menjenek a gőzfürdőbe.</p>
					<p>- Ez már beszéd.</p>
					<p>Találtunk is egy jó gőzfürdőt, a hol a masszőr Németország legelső
                            szaktekintélye gyanánt mutatta be magát, s Európa összes masszőrjeit
                            egyszerüen susztereknek nyilvánitotta, a mi kontárt akart jelenteni. Az
                            elbizakodott férfiu Budapesten is járt, a fürdőiket kitünőknek, de a
                            masszőröket szintén susztereknek találta.</p>
					<p>Megnéztük a régi várat, mely a német császár tulajdona. Abban
                            legérdekesebb a kínzó kamara, hol össze vannak gyüjtve azok a
                            kínzó-eszközök, melyek hajdan Nürnberg város igazságszolgáltatását
                            segitették elő. Több dolog ragadta meg itt a figyelmemet. Többek közt
                            volt ott egy asztal magasságu kaloda: ebben tették ki a főpiacra azokat
                            a pékeket, a kik tulságosan apróra sütötték a kiflit, perecet és
                            zsemlét. Melléje volt akasztva mindjárt egy perec a tizenhetedik század
                            végéről, a mely az inkriminált nagyságot mutatta. No, mondhatom, hogy az
                            összes budapesti pékek kalodába kerülnének, s őszintén sajnálom, hogy
                            ezek az alaptalanul barbárnak nevezett szokások kivesztek Európából.</p>
					<p>Ott volt egy kettős nyakszoritó, melybe a pörlekedő, össze nem férő
                            házaspárokat együvé csukva kiállitották. A deszkaalkotmányhoz egy pohár
                            és egy kanál volt láncolva. Ezzel itatták és ezzel etették őket.
                            Huszonnégy órai nyilvános pellengérezés után férj és feleség olyan jó
                            barátok lettek, mint az esküvő napján. Soha többé nem veszekedtek.</p>
					<p>Mutattak egy derék kis harapófogót, a pletykázó asszony nyelvének
                            kitépésére. Az eltünt századokban igen sok dolga volt e masinának
                            Nürnbergben, de mint kisérőm mondá, most még több volna.</p>
					<p>Szép dolog volt ott a mángorló. Egy embert hanyatt kötöztek és szeges
                            mángorlóval végigsimogatták. Hogy ne orditson, vaskörtét dugtak a
                            szájába. Igen kevés ember lehetett, a ki az efféle ennivalót szivesen
                            fogadta.</p>
					<p>Fent a toronyban, a kínzó kamara fölött áll a hires nürnbergi vasszüz. A
                            vasszobor, mely belülről szögekkel van kiverve. Szétnyitották,
                            beleállitották a szerencsétlen bünöst és becsapták a szűz két ajtaját. A
                            szögek rögtön kiszurták a szemét és átdöfték a szivét. Aztán megnyilt
                            alul egy csapóajtó és a boldogtalan lehullt egy földalatti börtönbe,
                            élesre fent kaszák közé. Ha netán életben maradt volna, ezek végeztek
                            vele.</p>
					<p>A vas-szűz környezete is rémes. A régi hóhérok vörös ruhái a falakon, a
                            pallosok, melyekkel a kivégzések történtek s a szék, melybe a
                            kivégzendőt kötözték. Sőt van ott egy szobor: az utolsó nürnbergi hóhér
                            feje. Rettenetes. Valóságos Meduza-fő. A mint ránézek, ugy érzem, mintha
                            a vérem jéggé fagyna.</p>
					<p>A legkülönösebb, hogy mindezeket a borzalmakat egy tizenhat éves fiatal
                            leány magyarázgatja az idegeneknek.</p>
					<p>Rövid puhatolódzás után kideritettem, hogy egyenesen utódja a nürnbergi
                            vas-szüznek. Elég csunya hozzá.</p>
					<p>A nyomasztó mulatságért kárpótolt a látvány a várból le Nürnberg
                            városára.</p>
					<p>Mintha a XVI. századra vetnénk egy tekintetet. A város egészen a régi.
                            Fölülről eltünnek a villámos közuti kocsik és a biciklisták, el a modern
                            ruháju emberek s csak a csúcsíves házak és templomok maradnak meg s nagy
                            művészi benyomást tesznek a nézőre. Minő nyugtalan és minő hangulatos
                            kép! Két ház sincs egyforma s a mint nézed az ó-német várost, a maga
                            teljes stilszerüségében, szinte várod, hogy mögötted kitárul a nagy
                            vaskapu s megjelenik alabárdos csatlósaival a várur, hogy levonuljon a
                            polgárokat megsarcolni.</p>
					<p>Még lent a városban megnéztem Dürer Albert szülőházát, melyben azóta oly
                            sokan születtek, a kikről nem beszél a történelem. Elmentem abba a házba
                            is, a hol Hans Sachs született, sőt meglátogattam a Bratwurstglöekleint,
                            Hans Sachs kedvenc kis kocsmáját, mely négyszáz éve áll fönn. Ettem is
                            sült kolbászt káposztával s ittam fekete sört, miközben a pincér
                            megmutatta Hans Sachs vaskupáját. Ebben az a nevezetes, hogy két pohár
                            van benne. Ha Hans Sachs jó viszonyban volt a feleségével, egyből ittak,
                            ha haragban voltak, szétvette a kupát s külön sörözött az asszony és
                            külön az ur.</p>
					<p>Ez a kis füstös, ódon kocsma ugy van egy templom oldalához ragasztva,
                            mint a fecskefészek az eresz alá. Autentikus itt minden, az ember a
                            legélvezetesebb ódon hangulatba ringathatja magát.</p>
					<p>Egy baj van. Mindenütt Ansichts-kártyákkal üldözik az embert. Még a kínzó
                            kamaráról is képes levelezőlapot kinálnak. A német posta jövedelmét
                            milliókkal fokozta ez a betegség, mely terjed, mint egykor az influenza.
                            Különben tisztességesebb jövedelmi forrás, mint a pálinkaivás.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head">II.</p>
					<p>Talán még emlékezik a figyelmes olvasó, hogy e sorok irója apró sült
                            kolbászt evett Nürnbergben és káposztával, abban a kocsmában, hol
                            egykor Hans Sachs ugyanezt ette ugyanezzel.</p>
					<p>Ez Nürnbergben annyit jelent, mint Rómában lenni és pápát látni. Vagy még
                            inkább, mint Nápolyt látni és meghalni. Mert a történeti nevezetességü
                            apró kolbász oly rossz, hogy utána bátran meghalhat az ember.</p>
					<p>Legközelebbi állomásunk Frankfurt volt. Ezt nem akarom fölfedezni, de nem
                            hagyhatom emlités nélkül, hogy itt van a kontinens legóriásibb fedett
                            pályaudvara s e mellett oly kitünő a beosztása, hogy mindenki azonnal
                            megtalál mindent, a mire szüksége van. Mindenesetre fölötte áll a
                            szolnoki állomásnak, a hol bármerre akar az ember menni, egy fakorlátot
                            talál maga előtt. Ha el akar valahová jutni, át kell az utasnak másznia
                            ezen a fakorláton; ha pedig átmászik, megbüntetik. A mászást nem
                            helytelenitem, mert ma, mikor a tornászatot szigoruan tanitják,
                            mindenki köteles a mászáshoz érteni; de helytelen az, hogy ilyesmiért
                            fizessen az utas.</p>
					<p>A budapestieket érdekelni fogja, hogy Girardi urral Frankfurtban egy
                            olyan helyre tévedtünk be vacsorálni, a hol a következő tartalmu cédulák
                            hevertek az asztalokon:</p>
					<p>Tilos a zsidóknak</p>
					<p> e helyiségben tartózkodni. Itt nem kapnak semmit.</p>
					<p>Ez a kocsma a Kölner Hof a pályaudvarral szemközt. Mikor beléptünk, a
                            vendégek vizsga szemekkel néztek ránk. Mikor helyet foglaltunk a
                            plakátokat elolvastuk, megtudtuk, hogy miért? Mondhatom, hogy kínos
                            helyzetben voltunk. Ha zsidónak néznek, a legnagyobb botrányra
                            lehettünk elkészülve, mert arra el voltunk tökélve, hogy nem fogjuk
                            szégyenletesen elhagyni a helyiséget. Kellemetlen csönd volt, pincér nem
                            mutatkozott. Körülnéztem. Tisztességesen öltözködött, külsőleg egészen
                            intelligens urak álltak ott. És én éreztem magamban, hogy itt mégis
                            barbár levegőben vagyok, a hol mint éhes utast borjuhus helyett
                            ütlegekkel traktálhatnak. A németek brutális emberek s az
                            antisémitizmust argumentumok helyett ökölcsapásokkal szokták érthetővé
                            tenni.</p>
					<p>Végre ugy látszik, abban állapodtak meg, hogy ha egyszer idetévedtünk,
                            becsületes antiszemiták vagyunk s ebben a hitben azzal a nyájassággal,
                            melyre a porosz csak képes, egy pincér közeledett. Sajnálom, hogy
                            Vázsonyi Vilmos, a kültelki Demosthenes nem volt velem, mert ez esetben
                            rövid szónoklat után a vallási türelmetlenségről, röpültünk volna mind a
                            ketten kifelé. Igy az ügy prózailag, bár kényelmesebben intéztetett el,
                            mert megvacsoráltunk és fizettünk.</p>
					<p>Vacsora közben mellénk ült egy porosz, a ki megtudván kilétünket,
                            nyájasan biztositott, hogy ne féljünk, meg fognak védelmezni a szlávok
                            ellen. Aztán annak a nézetének adott kifejezést, hogy Prága szép város,
                            mire én megjegyeztem, hogy semmi közöm hozzá. A min ő elbámult, de aztán
                            méltóztatott tudomásul venni, hogy Magyarország fővárosa Budapest.
                            Tovább menvén kijelentette, hogy nem lehet magyar bort venni, mert a
                            zsidók hamisitják. Lám a rajnai bort milyen tisztán kapni, mert
                            évszázadok óta ugyanama borkereskedő patricius családok kezében van, s
                            ezeknél becsület dolga, hogy ne hamisitsák.</p>
					<p>Ellene vetettem, hogy mit akar a zsidóktól? Mennyivel rosszabbul néznénk
                            ki, ha a borunkat a francia vezérkarra biztuk volna.</p>
					<p>A mire a porosz nagyot nevetett és megjegyezte, hogy bizony Henry
                            alezredest ő sem fogadná el borkereskedőjének. S itt áttért a jó ur a
                            franciákra, a kikről a legnagyobb megvetéssel beszélt. Henry esetét a
                            francia hadsereg krahjának nevezte. Biztosra vette, hogy a franciáknál
                            minden csak papiron van meg most is, mint 1870-ben. Micsoda adatok
                            állhatnak a francia vezérkar rendelkezésére, mikor a titkos
                            kémszolgálatokat végező osztály élén évek óta olyan alak áll, mint
                            Henry, a hamisitó? S a porosz mindezt bizonyos kárörömmel mondta el,
                            melyet nem tudott elrejteni. Aztán elkezdett dicsekedni a porosz
                            hadsereggel. Állitásai közt a legvakmerőbb az volt, hogy a poroszok az
                            összes határszéli francia erőditéseket titokban aláaknázták, s csak egy
                            gombot kell megnyomni a straszburgi várban, s az összes várak a levegőbe
                            repülnek. A mire nyugodtan megjegyeztem, hogy ez mind semmi. Mi magyarok
                            Prém József, a rettenthetetlen főmérnök vezetése alatt aláaknáztuk
                            Szentpétervárt, s orosz háboru esetén a muszka főváros repül, - épp ugy
                            repül, mint a francia határszéli erőditések.</p>
					<p>Erre a porosz kifizette hét krigli sörét és távozott.</p>
					<p>Másnap reggel utaztam tovább Köln felé, azon a bájos Rajnavidéken, hol
                            lovagvárak és Vilmos császár emlékek költői rendetlenségben váltakoznak
                            egymással a parton. Kölnben meg sem álltam. Csak éppen a vonatról
                            köszöntem a hatalmas dómnak, de már nem volt időm megvárni, hogy
                            visszaköszönjön. Repültem tovább az amszterdami direkt villámvonaton.
                            Semmi nevezetes eset a vasuton, ha csak az nem, hogy egy gazdag
                            amszterdami zsidó ezzel a meglepő kérdéssel fordult hozzám:</p>
					<p>- Mondja csak: mikor lesz báró Herzog Péterből?</p>
					<p>Rövid habozás után igy feleltem:</p>
					<p>- Majd ha Bánffy még egy választást csinál.</p>
					<p>A mit ő nem értett meg és én jobbnak láttam meg sem magyarázni.</p>
					<p>Szeptember 3-án délután 4 órakor elővettem a hollandi kormánytól küldött
                            igazolványomat. A hollandi határon voltunk és jöttek podgyászt
                            vizsgálni. Emmeriknek hivják a határállomást. Mikor az igazolványomat
                            meglátták, vámőrök és vasutasok levették sapkájukat, körülvettek és
                            tisztelegtek. Én, a helyzet magaslatán állva, azonnal cercle-t tartottam
                            és ugy a fináncoknak, mint a vasutasoknak általános fizetésfölemelést
                            igértem. Az mindenütt hat. Mint népszerü ember távoztam Emmerikből, a
                            hova mint ismeretlen nulla vonultam be.</p>
					<p>Szélmalmok, esti tájkép tehenekkel, szénakazlak, gyönyörü zöld rétek és a
                            réteken végighaladó vitorláshajók; üdvözöllek édes Hollandiám.</p>
					<milestone n="2" unit="endSubChapter"/>
				</div>
				<div type="chapter">
					<head>HOGY MULAT A HOLLANDUS?</head>
					<p>A hollandi flegma is afféle európai babona, mint a bécsi kedélyesség. Mert ha
                        flegma az, hogy az embert bottal ütik az utcán, mivel nincs sárga
                        nyakkendője, vállszalagja és kalappántlikája, akkor kedélyesség az is, hogy
                        Schönerer és Lueger ur nyilt parlamenti ülésen gazembernek és pojácának
                        nevezik egymást. Az egyes fogalmak nagyot változtak rövid idő alatt.</p>
					<p>A hollandi lassan jött bele a svungba, hanem aztán irtóztatóan repült. Mikor
                        én megjöttem, csak a zászlók és diszitések viseltek sárga szint. Másnap a
                        sárgaság terjedt az asszonyok ruháin. Harmadnap megjelent az urakon.
                        Ugyanakkor az idegenek is kénytelenek voltak sárgaságba esni, különbeni
                        inzultálások terhe mellett.</p>
					<p>Estefelé Amszterdamban mindenki a Kalverstraat, a Dam (dom) s a királyi
                        palota felé hömpölygött. Az ezen a vidéken levő városrész szűk utcáiban
                        láttam lezajlani életem legbolondabb jeleneteit. Nem olyat, hogy hatszáz
                        diák és hatszáz cocotte összeáll és zajos tréfáikkal majd fölvetik a várost,
                        a közönség pedig nézi. Itt mindenki tombolt. A legtisztességesebb családok,
                        apa, anya, lányok, fiuk, ismerősök ötven-hatvan főnyi csoportokba álltak s
                        hollandi nemzeti dalokat énekelve járták be a várost. És ilyen csoport nem
                        egy, nem tiz, de kétszáz, háromszáz üvöltött egyszerre és söpörte végig az
                        utcát. Ha melletted elmentek, erős kezekkel azonnal belóditottak a
                        csoportba, ott két markos lány jobbról-balról lefogott, s hurcoltak
                        magukkal, mig véletlenül le nem maradtál valahol, agyoncsigázva, pozdorjává
                        törve. Valami öt hollandi dalt sikerült igy megtanulnom, s rövid egy órai
                        praxis után már ugy bömböltem, hogy a legöregebb héringkereskedők is
                        meglepett csodálattal néztek rám. Bizonyára én voltam az első hun-szittya
                        tüdő, mely Amszterdam utcáin ilyen hanggyakorlatokat végezett.</p>
					<p>Ha két ilyen csoport az utcán nem tudta kikerülni egymást, akkor
                        összefogóztak s mint a bolondok, kezdtek egy helyben ugrálni és körben
                        forogni. Az utcasarkakon csöndesen bagózó rendőröket is minduntalan lekapta
                        egy csoport a tiz körméről és megtáncoltatta. S a rendőr, félretéve minden
                        nagyképüséget, ugrált és teletorokkal orditott.</p>
					<p>Voltak nagy csoportok, melyek katonákból és lányokból álltak. Megjegyzendő:
                        tisztességes lányokból. Hallatlan, hogy micsoda pokoli zajjal vonultak ezek
                        végig az utcán. Elül egy dobos, vagy tiz dobos és egy tucat trombitás, fujva
                        valami nemzeti marsot, utána a többiek, vagy a királynét éltetve, vagy
                        énekelve. A katonák mindegyikének a csákóján egy kis égő lámpás, üvegjén a
                        királyné arcképével. Képzelhető, micsoda zürzavar uralkodott egy olyan
                        utcában, melyben egyszerre harminc ilyen kompánia toporzékolt.</p>
					<p>De a mulatság fénypontja a pávatoll, melyet ezennel ajánlok Ős-Budavára
                        figyelmébe. A pávatollat száz meg száz ember árulja az utcán s az emberek
                        három krajcárjával veszik. Miért? Ez a hollandi konfetti. Ezzel boszantják
                        egymást az emberek, még pedig ugy, hogy egymás orrát piszkálják.
                        Hihetetlenül mulatságos foglalkozás ez s én, a ki egyideig mint ostobaságot
                        lenéztem, annyira belejöttem s oly passzióval csináltam, hogy egy este vagy
                        száz darab pávatollat elhasználtam. Mert az a vicc a dologban, hogy a
                        csiklandozott egyén elkapni igyekszik a pávatollat, a mi gyakran sikerül is.
                        A legkomolyabb urak, valóságos belső titkos sajtkereskedők és nyugalmazott
                        gyarmati miniszterek is üzik ezt a pávatoll-játékot. Nem akarok
                        pávatollakkal ékeskedni, de mondhatom, hogy vagy kétezer hollandust
                        megcsiklandoztam s csak száz esetben tudták elcsipni a tollamat. És hogy
                        tudnak kacagni ezen a tréfán! A könny kicsordul a szemükből és az oldalukat
                        fogják. Általában a hollandi hajlik a vidámságra s roppant jóizüen tud
                        nevetni, - mint a gyerek. Engem is kinevettek, mikor a kávéházban a pincért
                        garçon-nak szólitottam. S én tőlem azt kivánták, hogy komoly maradjak, mikor
                        a Versiche-rungs-Gesellschaft-ot Verzekering-Macscsapij-nak nevezték.</p>
					<p>A hollandus nyelvben az a furcsa, hogy ha kezembe veszem az Allgemeen
                        Handelsbladet-et, egészen jól megértem, ha pedig valaki hollandusul beszél
                        hozzám, annyit értek belőle, mint a pápuák nyelvéből. Száz szavuk közül
                        kilencvenöt elferditett német szó hatását teszi rád, - de próbáld ezt egy
                        hollandusnak megmondani, dühbe jön. Azt megengedi, hogy a német elferditett
                        hollandus nyelv lehet. De a hollandus nem ugy ejti ki, mint a hogy kiirja s
                        ezért nem érted meg. Ő sem ért egy szót sem a németből, ha direkt meg nem
                        tanulja ezt a nyelvet. Csodálatos, hogy egy ilyen hatalmas fajrokon mellett
                        egy német dialektust beszélő nép ennyire önálló, független országot tudott
                        csinálni a megtudta őrizni a németétől teljesen elütő karakterét, Nicht
                        rauchen, ez hollandusul neet rooken, Bierkeller per Flasche und per Glas
                        hollandusul Beerkelder per Flesch en per Glas - és ők erre a csekély
                        eltérésre egy királyságot alapitottak!</p>
					<p>Képzeljék el, hogy Konti József, a jeles zeneszerző, a ki a Lajost Lojosnak,
                        a pajkost pojkosnak, s a pezsgőt pözsgének mondja, ezen az alapon azt
                        követelné, hogy hasitsák ki neki külön királyságul Somogyvármegyét.</p>
					<p>És a nép legzajosabb jókedve közepett is megőrizte szeretetreméltóságát.
                        Semmiért sem haragudott meg, akárhogy taszigálták és tiporták is. Egyetlen
                        egyszer volt szerencsém az amszterdami csőcselékhez: azon az estén, mikor a
                        kikötőben a tüzijáték volt. Alkonyatkor odaindultam, hogy a sajtó számára
                        föntartott hajón elhelyezkedjem. Furakodtam a tömegben előre, de egyszerre
                        megakadtam. Se előre, se hátra nem tudtam menni.</p>
					<p>S ott álltam egész este egy matrózcsapszékekből részegen kiözönlött tömeg
                        prédájául. Orditottak, rugdalóztak, a férfiak állát ököllel felütötték, az
                        asszonyokat ölelgették, csókolgatták, ittasan dőlingéztek s pálinkás, bagós
                        leheletüket odafujták mindenkinek az arcába. Kínos egy este volt ez, ott a
                        sötét parton, százezer ember közé ékelve, ökölcsapásokat kapva és
                        osztogatva, hallgatva az asszonyok jajgatását, a gyermekek sikoltozását és
                        a férfiak káromkodását. A kabátom egyik szárnyát leszakitották és a cipőmet
                        rongyokra taposták. Végre valami hatvan tisztességes ember csapattá alakult,
                        hangos kiáltásokkal figyelmeztette az asszonyokat, hogy szegődjenek utánuk s
                        nekiindultak a tömegnek, utat törni kifelé. Legelül négy férfi revolvert
                        forgatva kezében. Utána a kis gárda, hatalmas boxolással. A dolog olyan
                        volt, mint mikor a tengerben az áramlat folyik. Ezeren és ezeren álltak bele
                        az áramlatba, oldalt mindenütt férfiak, a kik folyton verekedtek a
                        csőcselékkel s belül az asszonyok. Igy valami huszezer ember távozott onnan
                        egyszerre... s eljutottunk a város csöndesebb helyeire.</p>
					<p>Ezt az egy esetet kivéve, a jókedv kankánjában is mindig megőrizték a rendet,
                        soha kihágás nem volt. Pedig rendőr nagyon kevés volt látható a legzajosabb
                        estéken is. A hollandi, hiába, fegyelmezett nép.</p>
					<p>Az amszterdami zajt különben már a királyné is megsokalta s bevonulása
                        estéjén a lapokban szólitotta föl a közönséget, hogy a királyi palota
                        környékén ne lármázzon, mert ő aludni szeretne.</p>
					<p>A fölhivás eredményéből különben láttam, hogy aznap nagyon kevés hollandi
                        olvasta a lapokat.</p>
				</div>
				<div type="chapter">
					<head>HOLLANDI ÉLMÉNYEK.</head>
					<p>Fulladjon meg a notre-damei toronyőr, ha még egy tárcát irok Hollandiáról.
                        Megnyugtatásomra szolgál, hogy Török Aurél annak idején sokkal hosszabb
                        közleményeket irt az ainokról, e kihalóban levő ázsiai emberfajról, a
                        nélkül, hogy valaha az ainokat látta volna. Én legalább láttam a
                        hollandusokat.</p>
					<p>De igérem, hogy ez a tárca lesz az utolsó. Ezután, mint bölcs kukac, kimászom
                        a hollandi sajtból.</p>
					<p>A Teleki-téren talán nem fogják elhinni, de azért kijelentem, hogy
                        Hollandiában minden ember mindennap megmosdik. Ott a legkisebb gyerekek sem
                        sirnak a mosdatásért s nekik nem ünnep az, mikor a mosdást a mama elengedi.
                        Első reggel, hosszu ut után még fáradtan pihentem ágyamban, zörgetnek
                        hatkor. Ki az? A mosóné. Nekem nem kell. Az mindegy, csak nyissam ki az
                        ajtót. Kinyitottam. Tessék fölkelni. Miért? A szobát mossák. Azt bizony ne
                        mossák.</p>
					<p>- Hogyan, - kiáltott a szobaleány, - ön ebben a piszokfészekben akar
                        lakni?</p>
					<p>(Ez se látta még a dombovári állomás éttermét.)</p>
					<p>- Ugyan hagyjanak aludni!</p>
					<p>- De kérem, mynheer, a szoba tegnapelőtt óta nem volt mosva!</p>
					<p>És ezt szörnyüködő hangon mondta. Ki akartam lóditani őket, de: 1. erősebbek
                        voltak, mint én, 2. a mosóné már fölszedte a szőnyegeket, az ura kihordta a
                        butort és leszedte a képeket.</p>
					<p>A folyosón elhelyezett divánra feküdtem s néztem, hogy mi történik. Olyan
                        locs-pocsot én otthon még a fürdőszobában sem csinálok. Szappannal mosták
                        meg még a falakat is. Azután a vizet spongyával fölszedték s az utcán
                        kifacsarták, az egész szobát száraz lepedőkkel feltörülgették - s rendben
                        volt.</p>
					<p>Eszembe jutott a pesti takaritás, óh asszonyok. Ha a szekrények alá nézel,
                        látod, hogy oda évek óta nem nyujtottak be seprőt. A zongorára bármikor
                        ráirhatod az ujjaddal az ideálod nevét. És azt a pár porszemet, melyet a
                        szobalányaink keservesen összeszednek, mily ünnepélyes méltósággal rázzák ki
                        az ablakon a törlőrongyból! Igy integetett hajdan a vár csipkés ormáról
                        Bouillon Gottfriedné ő nagysága, mikor férje a keresztes háboruba vonult. És
                        a bacillusok, melyek orvosaik tanácsára magaslati légkurára vonultak
                        szekrényeink tetejére: ott késő, zavartalan öregséget érnek.</p>
					<p>Nálunk mindenki magasabbra hivatottnak tartja magát, mint a mivel
                        foglalkozik. Ez alól szobalányaink se kivételek.</p>
					<p>A mosóné, a nagymosás, ez futó baj, sötét lugos felleg, mely gyorsan átsiet
                        fejünk fölött. Igaz, hogy nagymosáskor csodálatos ételek kerülnek
                        asztalomra, de hát az természetes, hogy ilyenkor a mosóné kedvenc eledelei s
                        nem az enyémek nyomulnak előtérbe. Hanem ez csak két napig tart, - a
                        szobalány mindig él és uralkodik.</p>
					<p>A hollandi szobalány sem ideálom. Ez meg kiüldözne a világból az örökös
                        tisztogatásával. Valóban, ebben az országban az utcaseprők olyan általánosan
                        tisztelt intézmény lehet, mint a régi rómaiaknál a Veszta-szűzek voltak.</p>
					<p>Itt az emberek ugy vannak nevelve, hogy a narancshéjat, almacsutkát,
                        szivarvéget szemetesládákba rakják. Egy szál gyujtót nem dobnak el az
                        utcán. Nincs rá eset, hogy egy hollandus dinnyehéjon elcsuszva, kitörje a
                        lábát. Ha valaki minden áron nyakát akarja szegni, a nagy utcai ládákból
                        kell neki az ehhez szükséges dinnyehajat kikeresni. Karikás bátyánk
                        bolondnak fog tartani, ha azt mondom, hogy még a kisebb éttermeket is
                        naponként mossák, sőt kétszer is. Ilyenkor az ott levő vendégek az asztalra
                        rakják a lábukat, melyen oly fényes cipő van, hogy a nyakkendőmet látom
                        megkötni benne. Van is dolguk az utcai cipőtisztogatóknak. Némelyiknél
                        elővételi dijat kell fizetni, hogy az ember egy kis tisztogatáshoz
                        jusson.</p>
					<p>A hollandusoknak ebbe a nemzeti betegségébe ütköztem akkor is, mikor az
                        amszterdami Rembrandt-kiállitást akartam megnézni. Szent áhitattal léptem a
                        muzeumba, hol a halhatatlan mesternek száz festménye és kétszáz rajza van a
                        tulajdonos európai szuverének szivességéből összegyüjtve. Föl voltam
                        fegyverkezve a hollandi kormánytól kapott belépőjegygyel s egyenesen a
                        muzeumi igazgató elé vezettettem magamat.</p>
					<p>Igen szivesen fogadott, de látszott rajta, hogy nagy zavarban van.</p>
					<p>- Nem lehet látni a kiállitást - mondá fejcsóválva.</p>
					<p>- Miért? Hisz ön látja, hogy ez a jegy följogosit engem rá, még mielőtt a
                        királyné megnyitná.</p>
					<p>- Látom, látom. A jogát nem is tagadom. De más itt a baj.</p>
					<p>- Mi?</p>
					<p>- Ön előtt talán nevetségesnek látszik, pedig egészen komoly.</p>
					<p>- Micsoda?</p>
					<p>- Uram! Ma vikszoltattuk föl a padlót, s addig nem akarunk senkit
                        bebocsátani, mig a királyné meg nem nyitja.</p>
					<p>- Nem nézhetném meg mezitláb? Én szivesen megoldom saruimat.</p>
					<p>Nevetett, majd fölkiáltott:</p>
					<p>- Ön egy eszmét adott nekem. Van két pár ujdonatúj scheveningeni
                        fürdőpapucsom. Ha nincs ellenére, gyékényből font papucsban fogjuk
                        megnézni.</p>
					<p>Igy is történt. Halkan csoszogva jártuk be a művészet templomát, melynek
                        csöndjét alig mertük beszélgetéssel megzavarni. Még most se merem.
                        Hallgatok. De nem hallgathatok el egy gondolatot. Vajjon mely nemzet
                        dicsőségét hirdetné Rembrandt, ha véletlenül - magyarnak született volna?
                        Hisz akkora mesterek, mint Munkácsy és Zichy Mihály, ebben a században
                        kénytelenek voltak külföldre menni. S csak az ő erős érzésükön fordult meg,
                        hogy megmaradtak magyaroknak. Rembrandt korában hasonló körülmények közt
                        elvesztek volna ránk nézve.</p>
					<p>*</p>
					<p>A messze idegenben található magyar nyomok iránt mindig érdeklődni szoktam.
                        Igy föltünt Amszterdam falain egy szines plakát Hongorsch ballet (magyar
                        ballet) fölirattal. A plakáton meztelen hasu cigányok vad lábficamokat
                        vittek véghez. A hirdetés egyik sarkában egy ur arcképe ékeskedett, ezzel a
                        fölirattal: Imprezario Semmel. Azonnal láttam, hogy ezt a Semmelt a
                        Dob-utcában sütötték. A trupja az orfeumban működött. Magyar parasztnak
                        voltak öltözködve, de a táncukat már ösmertem a budapesti állatkertből, hol
                        a dahomeiek mutatták be sokkal szebben. Különben Semmel urnak igaza van,
                        mert a jó hollandusok tomboltak az elragadtatástól, de bizonyára
                        csodálkoztak, hogy ezeknek a vad magyaroknak miért nincs karika az orrukban.
                        Azt hiszem, na én ott kijelentettem volna, hogy a magyarok háromemeletes,
                        villámosan világitott házakban laknak, olvasnak, irnak és villával esznek, -
                        a hollandusok, mint világbolonditót, azonnal a Zuiderseebe dobtak volna.
                        Derék betyár-honfitársaim különben egymás közt németül beszélnek. Ez
                        megerősitette azt a gyanumat, hogy budapestiek.</p>
					<p>Scheveningenben a kurhausbarban találtam Horváth Jóska bandáját, mely ott
                        nagy népszerüségnek örvendett. Ez volt praxisomban az első külföldi
                        cigánybanda, mely nem magyar mágnásnak öltözködve kezelte a vonót.</p>
					<p>Mily bosszantó volt, mikor tavaly Berlinben egy Magyarország nádorának, vagy
                        Erdély fejedelmének öltözködött ripacsos fickót láttam tányérozni a söröző
                        németek közt. Horváth zsinóros kék kabátba, fekete lajbiba és fekete
                        szalonnadrágba bujtatta a legényeit. Ő maga pedig frakkban muzsikált.
                        Horváth már évek óta Berlinben tanyáz, onnan jött Scheveningenbe is s jól
                        esett hallanom, hogy nem romlott el ugy, mint a párisi cigányok. Sőt a
                        magyar nótákat (vagy a program szerint Hongorsche Wijze) remekül játszsza. A
                        fizetésükön kivül a gazdag hollandusoktól egy kis mellékkeresetük is van. De
                        hercegnéje még egyiknek sem akadt. A hölgyeknek különben, a banda
                        egybehangzó véleménye szerint, a nagybőgős tetszik legjobban, - a banda
                        legcsunyább tagja!</p>
					<p>Scheveningenben ösmerkedtem meg Van Houtennel, a kakao-királylyal (ad notam:
                        vasutkirály). Mondhatom, hogy némi elfogódással töltött el az a gondolat,
                        hogy mennyivel többen élvezték Van Houtent, mint Shaksperet, a miből
                        következik, hogy kakaóban nagyobb sikereket lehet elérni, mint az
                        irodalomban.</p>
					<p>Odaléptem hozzá s kérdém:</p>
					<p>- Van Houten?</p>
					<p>- Nincs Houten, - felelt ő nyugodtan, - már fölhagytam az üzlettel.</p>
					<p>... Egyebet nem is beszéltem vele. Sőt tán ezt se. Nem emlékszem már rá.</p>
				</div>
				<div type="chapter">
					<head>BARANGOLÁS ÉSZAKON.</head>
					<p>Ezelőtt egypár esztendővel Turóc-Szent-Mártonról Liptó-Szent-Miklósra utaztam
                        s irtam róla egy tárcát azon cim alatt: Barangolás északon. Ugy látszik, nem
                        biztam benne, hogy valaha még északabbra is vetődöm. És ime, most itt ülök a
                        krisztianiai Grand Hotel hetvenkettedik számu szobájában (tehát jó magasan),
                        kinézek a fjord zöld vizére és töröm a fejemet, hogy mit adjak cimül a
                        tárcámnak. Kétségtelen, hogy Krisztiania jóval északabban fekszik, mint
                        Liptó-Szent-Miklós s igy emlitett korábbi utazásomnak én tulajdonképp csak
                        hangzatos cimet adtam, a nélkül, hogy északon valósággal jártam volna. Ezt
                        elismerve, kijelentem, hogy az északról szóló eddigi tárcáimat meg nem
                        történtnek tekinteni s valódi, hamisitatlan, hatóságilag ellenőrzött és
                        hivatalos pecséttel ellátott északi tárcáimat csak ezután fogom megirni.</p>
					<p>Régóta tanulmányozom, hogy a különböző nemzetek hogyan szoktak utazni s
                        rájöttem, hogy legokosabban utazik az angol. A francia ugy indul el a
                        leghosszabb utra is, mintha a boulevardra menne sétálni. Kemény, fehér ing,
                        sötét kabát és világos nyakkendővel. Ennek eredménye az, hogy már az ötödik
                        állomáson csupa piszok lesz, panaszkodik, el van keseredve, szenved és meg
                        van törve. Nem jut el messze. A németnek főtörekvése, hogy meglássék rajta,
                        hogy ő most utazó. Ha északra megy, Nansennek öltözködik, ha délre megy,
                        Stanley ruháját ölti föl, ha vadászni vagy az Alpok közé indul, Tell Vilmos
                        kosztümjébe búvik. Főtörekvése, hogy rendes viseletétől minél elütőbb, rá
                        nézve minél szokatlanabb gunyába bújjék s rengeteg kényelmetlenséget vesz a
                        nyakába, de viszont roppant élvezi az utazói nimbust, mely őt körülveszi. Az
                        angol kitalál valami burleszk, de kényelmes, könnyü ruhát, s abban
                        végigutazza Európát, semmit nem törődve vele, akármilyen gúnyos hahotával
                        kisérik is az utcai gyerekek Párisban vagy Berlinben. És az angolnak igaza
                        van, mert ezeket a sárga porköpönyegeket és fehér fátyollal átkötött
                        sisasokat ezer meg ezer angol végigsétáltatja évenkint a kontinensen, s a
                        szárazföldi lakók végre is belenyugszanak és elfogadják. Sokkal nagyobb
                        bátorságot tanusit Podmaniczky Frigyes báró, a ki évtizedek óta jár
                        önkomponálta ruháiban egymaga Budapesten, s nem törődve a sok csufolódással,
                        ragaszkodik a kockás szövetekhez. Ezzel a vaskövetkezetességgel uj vallást
                        alapithatott volna.</p>
					<p>Én tehát mindenkinek az angol módszert ajánlom. Öltözzék minél egyszerübb és
                        kényelmesebb, de olcsó ruhába.</p>
					<p>Ezzel elindulhatunk.</p>
					<p>Cél: egyelőre Stockholm. Ok: hirlapiró-kongresszus. Első állomás: Berlin.</p>
					<p>Mindig különös érzés fog el, mikor Németországon keresztül robogok, s
                        egymásután olyan városokat látok, melyekről soha egy sort se olvasok a német
                        lapokban, pedig nyolcvan-kilencven-százhusz-százhatvanezer ember lakik
                        bennük. Mennyi német! Mily óriási vagyon, mily óriási kultura, mekkora
                        hatalom; ha egyszer egy olyan erős akaratu vasember, mint a német császár,
                        egy cél érdekében valami nagy eszmét lehelve bele, megmozditja ezt a jól
                        szervezett tömeget: az egész világot elgázolhatja vele. És ez a
                        határozottan, könyörtelenül, kiméletlenül, minden kétséget kizárólag német
                        birodalom miért nem akarja megengedni, hogy mi itthon annyira magyarok
                        legyünk, a mennyire csak lehet? Miért jön hegyibénk a gyárvezetőivel,
                        gépészeivel, munkásaival, szinészeivel? Miért nyujtja ki hatalmas kezeit,
                        telhetetlen markát a mi németjeink után? Hát nem olyan ez, mint mikor a
                        fényben és pompában élő milliomos lemegy az utcára a szivarvégeket
                        összeszedni s azokból vág dohányt magának? E sorok iróját a vigszinházi
                        tüntetések alkalmával a berlini lapok megtették (hozzátehetem: teljesen
                        alaptalanul) főrendezőnek s elnevezték főkrakélernek. Természetes tehát,
                        hogy a kongresszusra utazó porosz kollégáim (kik közt néhány jóbarátom van)
                        nagy kiváncsisággal vártak, hogy veszekedjenek velem. Világos, hogy én a
                        föntebbieket teljes nyiltszivüséggel elmondtam nekik is, hozzátéve, hogy egy
                        ilyen hatalmas nemzettől (bocsánat, erre magyar szó nincs) smucigságnak
                        tartom, ha olyan távoli gyönge ágacskák után, mint az erdélyi szászok
                        kinyujtják a kezüket. Ezekből nekik abszolute semmi hasznuk, minket pedig
                        meggyöngitenek. Pedig az ő érdekük is, hogy itt egy erős, tiszta, magyar
                        nemzeti állam legyen, mert ha a mi kezünkből egyszer kiesik a vezetés, akkor
                        ők egy irtóztató szláv falankszszal állnak szemközt, mely az éjszaki
                        Jeges-tengertől az Adriai-tengerig terjed. Mi csak kis egér vagyunk, de az
                        oroszlánnak nagy szolgálatokat tehetünk. A Lido egy rongyos homokzátony, de
                        ha egy napon elsülyedne, a tenger viharos árja a nagy, büszke, szép Velencét
                        elsöpörné. Nekünk a német szövetség becses, bár elsenyvedünk a katonai teher
                        alatt, de ismerjék el, hogy Magyarország is fontos pozició rájuk nézve, de
                        csak addig hasznos, a mig magyar marad.</p>
					<p>Talán udvariasságból (a németek makacsok és nem igen lehet őket valamely
                        irányból kizökkenteni), de sokan elfogadták szerény argumentációmat és
                        megkötötték a békét.</p>
					<p>*</p>
					<p>Két év előtt firkáltam már egyetmást Berlinről, azóta nevezetesebb változás
                        nem igen történt. I. Vilmos császár szobrával lett a város gazdagabb. Kár,
                        hogy nem áll valami nagy téren. A mögötte levő házak szoritják egy kicsit. A
                        mellékalakok harciasak, a diszités csupa ágyu, kard, golyó, puska. Itt
                        örökké csak a háborut dicsőitik. A katonai iskolákban a szobrászatot
                        kötelező tantárgygyá kellene tenni, hogy ezt a sok hadi szobrot szakképzett
                        müvészek csinálhassák. A két Humboldt és Schiller szobra ugyancsak köznapi,
                        szürke figura a harmad-, és negyedrangu tábornokok marciális impozáns
                        figurái közt. Eszembe jutott: ha egy Berlinben felnőtt ember Budapesten
                        körülnéz, milyen gyáva nemzetnek tarthatja a magyart, hogy egyetlen
                        hadvezér-szobra sincs, - csak a budai vág a hadászat körébe, az is
                        közkatonát ábrázol. Ime: A mi dicsőséget a magyar vitézség szerzett, azt
                        mind az osztrák tábornokok vágták zsebre. Vigaszunk az, hogy legalább a
                        vereség szégyene is az övék.</p>
					<p>Katonai látnivalók dolgában legelső helyen áll most Berlinben Kossak és Falat
                        lengyel festők körképe, Napoleon 1812-iki visszavonulásából a berezinai
                        katasztrófa. A régi Szedán-panorámát is mutogatják még mindig. Infámis
                        rossz. Valóságos Szedánja a német panoráma-festésnek.</p>
					<p>*</p>
					<p>Berlin a parancsok, rendeletek, utbaigazitások és fölvilágositások városa. A
                        porosz bürokrácia rengeteg nagy lehet, s létjogosultságát akarja
                        bebizonyitani azzal, hogy a porosz állampolgár minden lépésének
                        szabályozására kifundál egy rendeletet. Azt hiszem például, hogy ki van
                        adva, hogy a porosz tanitó köteles reggel nyolc órakor, még pedig a jobb
                        lábbal fölkelni. S csak az fájhat a bürokratáknak, hogy nem tudnak egy
                        akkora ágyut kitalálni, melynek pukkanása az egész országban
                        meghallatszanék, mert akkor ez a fölkelés egy ágyulövésre, egy pillanat
                        alatt megtörténhetnék. Rend van itt szépen. Ha vasuton megérkezik az ember,
                        s a perronra lép, egy negyedórát kell a táblácskák elolvasásának szentelnie,
                        hogy tudja mily föltételek mellett szabad a pályaudvart elhagynia. S miután
                        már elővette a jegyét, átnyujtotta, jobbra fordult, balra kitért, az előirt
                        lépcsőn fölment, a megparancsolt garádicson lement, a rendőrtől átvette a
                        bérkocsi számát, a kocsit megkereste, s beleült, letörölve verejtékét
                        elmondhatja: kétségtelen, hogy Berlinben vagyok, mert öt közeg kezén
                        mentem át, a kik bizonyitják.</p>
					<p>Óh, te kedves Párisom, a hol az orleánsi pályaudvarra megérkezve, a kutya sem
                        törődött velem. Magam nyitottam ki az ajtót és raktam a perronra a
                        podgyászomat, s a kékbluzos citoyenek oly közömbösen sétáltak el mellettem,
                        mintha (a köztársaság nevében) azt gondolták volna: mulass jól, fiam, érezd
                        magadat otthon Párisban, tégy, a mit akarsz, hisz tán neked is van egy kis
                        eszed! Fogtam egy hordárt, a ki kivitte a podgyászomat, átmentünk a sineken
                        (ezért Berlinben legalább is fölakasztják az embert), kimentünk a legelső
                        ajtón, a melyik nyitva volt... S egyszerre beleolvadtam a nagy tömegbe.
                        Senki sem vigyázott rám. Senkise ellenőrzött. Tudomást se vettek rólam.</p>
					<p>Berlinben (különösen a pályaudvarokon) van egy csomó ajtó, a melyekre rá van
                        irva: Ausgang. Van egy sereg ajtó, a melyekre rá van irva, hogy Eingang.
                        Helyes. De most van egy tömeg ajtó, a melyekre ez van ráirva: Kein Eingang,
                        vagy: Kein Ausgang. Jó, hát ott nem megyek be, vagy ott nem megyek ki. De
                        mindig megdöbbentem, mikor egy olyan ajtóval kerültem szembe, a melyen
                        semmiféle fölirat nem volt. Istenem! Én jó Istenem! Mi a rendeltetése ennek
                        az ajtónak? Ausgang-e ez, vagy Eingang? Avagy talán kein ausgang, sőt pláne
                        kein eingang? Mibe ütközöm, mit követek el, hány évet kapok és mit fizetek,
                        ha én most ezen az ajtón be-, vagy pláne kimegyek? Ilyen tépelődéseknek
                        örvényében hempereg az ember s végre is szemlesütve ott hagyja az ajtót, a
                        nélkül azonban, hogy biztosra vehetné, hogy nem ütközött semmiféle fennálló
                        szabályrendeletbe.</p>
					<p>Nagy dolog a porosz rendszer, de évszázadokon keresztül fejlődött ide. Van
                        azonban egy ember Magyarországon, a ki ezt magától kitalálta. Ez nem más,
                        mint Szőllősi Antal máramaros-szigeti ur, a ki épp oly kevéssé bizván a
                        lakosság intelligenciájában, mint a porosz hatóságok, az istállójára nagy
                        betükkel kiiratta, hogy istálló, a kutyaóljára, hogy kutyaól s a házára,
                        hogy lakóház. Ez valóságos lefőzése a poroszoknak, de mindenesetre elérte
                        vele azt, hogy a járókelők azonnal tisztában voltak vele, hogy melyik
                        házban lakik a gazda s melyikben a kutya. Csak azt nem tudtuk, hogy erre
                        vonatkozólag a máramaros-szigetieknek még külön irásbeli információk
                        kellenek.</p>
					<p>Ha azzal a felületességgel itélnők meg Berlin erkölcseit, a melylyel némely
                        német zsurnaliszták Párist kritizálni és lesujtani szokták, igen
                        kedvezőtlen véleményben kellene lennünk a spree-parti Athénről. De mi
                        tudjuk, hogy az éjjel-nappal az utcán hemzsegő öt-hatszáz női alak nem
                        Berlin asszonyvilága, s igazságtalanok, sőt ostobák lennénk, ha ebből
                        Németország fővárosának morális sülyedtségére következtetnénk. Mesebeszéd,
                        hogy Páris a romlottság metropolisa. Semmivel sem rosszabb, mint Berlin. Sőt
                        a francia bűneiben is graciózus (s ezért tán veszedelmesebb), a mit a
                        poroszról nem lehet elmondani. Ehhez a kérdéshez tartozik az a hecc, mely
                        mostanában egy Berlin nevü berlini pap ellen folyik, a ki körülbelül azt
                        jelentette ki a szószékről, hogy Berlinben nem lehet megházasodni, mert alig
                        találni nőt, a kiben a lány legfőbb erénye, az ártatlanság megvolna. A derék
                        lelkiatya alighanem elvetette a sulykot, de mindenesetre jellemző, hogy a
                        papok ily kiméletlen modorban üzennek hadat a főváros képzelt vagy valódi
                        erkölcstelenségének.</p>
					<p>Különben nem csodálnám, ha az asszonynép gyöngébb része elromlanék. Az összes
                        gárdaezredek Berlinben állomásoznak s ezek a világ legszebb katonái. A
                        tisztek remek példányai a férfiui erőnek, mind megannyi dalia. És már sokkal
                        udvariasabbak, barátságosabbak, mint a nagy diadalmas háborut követő
                        esztendőkben, a mikor (mint hallomásból tudom) nem lehetett elviselni a
                        sértő gőgjüket. Ma már Berlinben civilek is mernek monoklit viselni, a
                        nélkül, hogy tagjai volnának valami külföldi nagykövetségnek. Azelőtt ez a
                        katonatisztek monopoliuma volt. De a hősök generációja elöregedett,
                        meghalt, s már csak mérsékelt számmal szolgálnak azok, a kik dörögni
                        hallották a gravelottei ágyukat. Az uj nemzedék szerényebb, mert még nem
                        csinált semmit, de ha a császár int, kétségtelen, hogy nagy dolgokat fog
                        mivelni. Egyelőre megelégszik azzal, hogy mikor parádés marsot csinál,
                        irgalmatlanul vagdalja sarkát a kövezethez, a mitől minden porosz sziv
                        földobog büszkeségében.</p>
					<p>Végső akkordnak hagyom a következőket: a Friedrichsstrassében, Berlin
                        legnagyobb és legélénkebb utcájában, felnőtt emberek tele torokkal kiabálva
                        árulnak ilyen cimü röpiratokat: Judenlaus im Kristenpelze és Der Wamipyr
                        (egy zsidó bankár karriérje). A harmadik zsidóellenes röpirat cimét leirni
                        tiltja a szemérem.</p>
					<p>No, idegen ur! Hát nincs elég szabadság Poroszországban?</p>
				</div>
				<div type="chapter">
					<head>STOCKHOLM.</head>
					<p>Stockholmot, Svédország fővárosát, gyakran hallottam az észak Velencéjének
                        nevezni.</p>
					<p>Részemről mindig nagy barátja voltam a hasonlatoknak. Megbocsátottam, ha
                        szerelmes költők kedvesüket a csillaghoz hasonlitották. Vidáman mosolyogtam,
                        midőn ifju hölgyek, a kiket az utcán megszólitottam, engem a majomhoz
                        hasonlitottak. Derült lelki nyugalommal fogadtam, mikor ötödik gimnazista
                        koromban irt első verseimre egy vidéki szerkesztő az állatvilágból vett és
                        rám alkalmazott hasonlatokkal felelt.</p>
					<p>De az észak Velencéje dühbe hozott.</p>
					<p>Ugyanazon a jogon Sárbogárdot a nyugat Tisza-Roffjának és Lőcsét az észak
                        Fehértemplomának lehetne nevezni.</p>
					<p>Tagadhatatlan, hogy mind a két város, ugy Velence, mint Stockholm, sok viz
                        közt fekszik, de annyira egyéni mindegyik, annyira különbözik a másiktól,
                        hogy ez a hasonlat csak olyan embertől eredhet, a ki egyik várost sem
                        látta.</p>
					<p>A város egy része nagyon hasonlit Budához, a királyi várral és várkerttel.
                        Ezt maga a svéd király mondta e sorok irójának. Én természetesen nem
                        tiltakozhattam ez ellen, mert Buda csak nyerhet e hasonlattal.</p>
					<p>A svéd hallgatag, tiszta, jól termett, erős, pirosarcu, rokonszenves nép.
                        Modora udvarias, finom, ő maga vendégszerető. Az utcákon nem igen csap zajt,
                        még a gyermekek is csöndesen játszanak.</p>
					<p>Csak akkor lángol föl az arca, mikor a katonái masiroznak zeneszóval. Az a
                        láng a régi dicsőség pirja. Stockholmban, egyetlen régi templomban, a hol
                        XII-ik Károly is eltemetve nyugszik, hatezer zászlót mutogatnak, melyet a
                        svédek mind az ellenségtől foglaltak el. Itt hát szeretik a katonát. Százan
                        meg százan kisérik, mikor különösen a királyi kastély elé vonulnak, az
                        őrséget fölváltani. És a legények szépek, daliásak, jól masiroznak és
                        elegánsan tartják magukat.</p>
					<p>A katonakultusz azonban nem annyit jelent, hogy fölösleges katonaságot
                        tartanak. Ezt nem cselekszik. A rendes katonaság csekély. Tanitó, tanár,
                        iskola, emberbaráti intézet van sok. Emlitették is büszkén, hogy ezer
                        berukkoló ujonc közül legföljebb három-négy nem tud irni-olvasni. A
                        civilizáció ilyen magas fokára sem Németországban, sem Angliában nincs
                        példa. Boldog ország, mely szerencsés helyzete következtében messze esik az
                        európai érdekharcoktól, a nagyhatalmi politika veszedelmeitől, s üdvözülhet
                        a maga fölfogása szerint, nem szól bele senki a dolgaiba.</p>
					<p>Oszkár király sem játszik mindig katonásdit. Ha Vilmos császár egyszer
                        Berlinben civilben mutatná magát, az a halálozási statisztikában nagy
                        mozgalmat okozna, mert legalább hatvanezer németet megütne a guta
                        bámulatában. Oszkár király ellenben mindig civilben jár. Lehet, azért, mert
                        ő nem Isten kegyelméből, hanem Napoleon kegyelméből uralkodik. Azzal akarja
                        jelezni a különbséget a Bernadotteok és az ős-dinasztiák közt. És nemcsak
                        megjelenésében, hanem modorában is emlékeztet a polgárkirályra.</p>
					<p>Mikor az ujságirók tiszteletére az operában diszelőadás volt, a király is ott
                        ült egy alacsony földszintes páholyban. Az első fölvonás végén int egy a
                        földszinten ülő frakkos urnak, odahijja, kezet fog vele, s az egész
                        fölvonásközt átbeszélgeti vele. Nagyhatalmi fogalmak szerint ez a frakkos ur
                        csak kamarás, főlovászmester és herceg lehet. Volt pedig ez az ur Hjalmar
                        Löcken, egy krisztianiai ellenzéki ujság szerkesztője. Képzeld el, nyájas
                        olvasó, hogy a mi királyunk a bécsi udvari operában odainti Inczédi Lászlót
                        és tizenöt percig beszélget vele. Másnap a monarkia hatszáz lapja Inczédit
                        kandidálja, legkevesebb külügyminiszternek. Stockholmban ezt a jelenetet
                        egészen természetesnek találják, s Löcken barátunkból soha sem lesz
                        külügyminiszter.</p>
					<p>Beszélik, hogy a király sokszor, mikor az utcán kocsizik, megáll, ha
                        ismerőssel találkozik s elbeszélget vele.</p>
					<p>*</p>
					<p>Stockholm egyike Európa ama ritka városainak, melyekben lefekvéskor nem kell
                        a gyertyát elfujni, még pedig amaz egyszerü okból, mert meg se kell
                        gyujtani. Éjjel tizenegykor egy kicsit besötétedik, ez tart éjfélután egyig;
                        ekkor már virrad. De mikor legsötétebb van, akkor is bátran olvashat, irhat
                        az ember lámpavilág nélkül. Valahányszor rongyos embert láttam az utcán,
                        mindig az jutott eszembe: ez bizonyosan gázgyári részvényes.</p>
					<p>Ez az örökös világosság meglehetősen izgatja az embert. Az éjszaka egy
                        különös, félelmes, misztikus dolog. Homályba borul minden, a mit az ember
                        napközben lát s e sötétséget képzeletünk ijesztő árnyakkal népesiti be...
                        Itt, e csöndes távoli országba lépve, e nyomasztó árnyak elmaradtak tőlünk.
                        Ott hagytuk őket a tengeren tul, ama nagy, népes, forrongó kontinensen, a
                        hol a hatalmas nemzetek küzdenek a létért, hol milliók tespednek a nyomorban
                        és az éhezőket katonai parádék muzsikájával altatják. Nehéz, sötét árnyak
                        ezek: a kontinensen lakó ember sulyos gondjai. Itt mindig világosságban
                        fürdünk... és mégis megdöbbent, fölizgat az éj elmaradása... semmi se
                        figyelmeztet a megpihenésre, a lázas munkában való szünetelésre, az
                        alvásra, a halálra... a természet mintha megszünt volna foglalkozni velünk,
                        elvonván tőlünk a nagy intő jelet, az éjszakát. S addig el se tud aludni az
                        ember, a mig táblákkal és duplafüggönyökkel egy kis mesterséges éjszakát nem
                        csinál a szobájában.</p>
					<p>*</p>
					<p>Egy magyar kollégám titokteljes arccal jön hozzám és igy szól:</p>
					<p>- Fürödtél már?</p>
					<p>- Nem.</p>
					<p>- Gyere, menjünk együtt, nagyon különös dolgokat beszélnek.</p>
					<p>- Mit?</p>
					<p>- Azt, hogy itt nők fürdetik a férfiakat.</p>
					<p>- Ezt megpróbáljuk.</p>
					<p>A Ryddar-hotel közelében volt egy meleg fürdő. A pénztárban egy abszolut svéd
                        ült. Semmiféle más nyelven nem beszélt, csak svédül. Kerestünk egy relaliv
                        svédet, a ki tudott pár szót németül.</p>
					<p>- Fürdőt kérek.</p>
					<p>- Minőt?</p>
					<p>Őszintén szólva, rösteltem megmondani, hogy mi hozott ide, s azért igy
                        kezdtem:</p>
					<p>- Van a stockholmi fürdőknek egy specialitása...</p>
					<p>- Igen, - szólt hidegen a relativ svéd, - nálunk öreg asszonyok
                        massziroznak...</p>
					<p>- Valóban? - mondám én, szintén hidegen, - ilyen fürdőt kérek.</p>
					<p>És adott. A fürdő folyosóján öt-hat negyventől hatvan évig terjedő, a
                        skandináv mitológiából kikelt óriás nő állt. Egyikük katonásan előlépett,
                        elkészitette a fürdőmet egy kabinban, aztán bejött s ugy megmasszirozott,
                        hogy minden csontom kimozdult a helyéből, s kulcscsontom lecsuszott a
                        csipőmbe s most nem tudom a mellemet bezárni. Eszembe jutottak azok a
                        szakértő, jó tenyerü magyar kenő-asszonyok, a kik már akkor kigyurták a
                        nyavalyát apáink testéből, mikor az orvosi tudomány még nem találta föl a
                        masszirozást. S a svéd amazon olyan objektive és anyailag bánt velem, hogy
                        megszületett csecsemőnek éreztem magamat, a kit fürösztenek.</p>
					<p>(Hanem azért, szerény nézetem szerint, gentleman nem vehet nőül olyan
                        asszonyságot, a ki jelen van ott, a hol idegen urak fürdenek.)</p>
				</div>
				<div type="chapter">
					<head>NORVÉGIAI KALANDOK.</head>
					<p>- Norvégia a legboldogabb ország a világon. Ott minden embernek mindennap
                        megvan a fazekában, a maga fjord-ja, abba bele teszi a krumplit,
                        fölforralja, megeszi és meg van elégedve. Ha fürödni akar, ott a sok viz. Ha
                        korcsolyázni akar, ott a sok jég. Ha nincs pénze, ott a sok külföldi. Ha
                        fázik, ott a sok erdő. Sőt ott a sok kék róka, fehér medve és vörös nyest
                        is: akármelyikből csinálhat magának bundát. Az eljárás egyszerüen az, hogy a
                        norvég a rókát kiveszi a bőréből és bele bujik maga. A rókát, mint praktikus
                        ember, futni hagyja, mert az két hónap mulva friss bundával tér
                        vissza...</p>
					<p>- Ezt már nem hiszem.</p>
					<p>- Nem? Hát nem hallottál soha olyan gyikról, melynek a farkát levágják és
                        ujra kinő?</p>
					<p>- Gyik az más, mint róka.</p>
					<p>- Persze más. Éppen azért a rókának a bőre nő ki s nem a farka. Ha gyikkal
                        ilyen csoda történhetik, mért volna ez abszurdum a rókánál?</p>
					<p>- Ez igaz. Folytasd.</p>
					<p>- A norvég olyan bátor ember, hogy a fenevadat is mind háziállatnak tekinti,
                        mert ő vadabb a jegesmedvénél is...</p>
					<p>A vonat fütyölt és megállt. Abbahagytam fölvilágositó megjegyzéseimet,
                        melyeket egy felnőtt festőművészhez intéztem a stockholm-krisztiániai
                        gyorsvonaton. Az ajtó zördült, egy magas, szőke leány lépett be, letette a
                        kalapját, kigombolta a nyakánál a bluzát, levetette a keztyüjét és
                        körülnézett.</p>
					<p>- Szép lány, - mondá a piktor, - de az orra kissé el van rajzolva.</p>
					<p>(Hosszu volt, az igaz.)</p>
					<p>- Ne beszélj magyarul, mindjárt sejteni fogja, hogy róla beszélünk.</p>
					<p>- De hisz nem érti.</p>
					<p>- Hiszen azért udvariatlanság.</p>
					<p>E pillanatban a lány kalapja lecsuszott a földre, fölvettem és visszatettem a
                        helyére.</p>
					<p>Szigoruan tekintett rám.</p>
					<p>- Ösmer ön engem? - kérdé tiszta németséggel.</p>
					<p>- Nem.</p>
					<p>- Akkor hogy meri a kalapomat fölvenni?</p>
					<p>- Bocsánat... ez kötelességem... udvariasság... én lovagias nemzet tagja
                        vagyok...</p>
					<p>- Külföldi?</p>
					<p>- Igenis.</p>
					<p>- Akkor tanulja meg, hogy ismeretlen nő semmiféle ruhadarabjához semmi köze.
                        Addig, a mig én magam nem kérem.</p>
					<p>Fölemelkedtem, megmondtam nevemet, foglalkozásomat és lakóhelyemet. Csak azt
                        hallgattam el, hogy már háromszor beoltottak és hogy nős vagyok.</p>
					<p>- Ön tehát ösmerkedni akar? - mondá ő, megrázva a kezemet.</p>
					<p>- Határozottan.</p>
					<p>És hogy ezt bebizonyitsam, megsimogattam hosszu, fehér kezeit. Talán
                        negyedszer, vagy ötödször huztam végig munkától megkérgesedett becsületes
                        tenyeremet a kezén, mikor ő megragadta a csuklómat.</p>
					<p>- Gyere! - szólt keményen.</p>
					<p>Kivitt a kocsi folyosójára s lemutatott a mély völgybe.</p>
					<p>- Látod? - kérdé.</p>
					<p>- Mit?</p>
					<p>- Azt a fjordot.</p>
					<p>(Ez hát a hires fjord? Megemeltem kalapomat, mert első izben volt szerencsém
                        hozzá.)</p>
					<p>- Látom.</p>
					<p>- Nos, ilyen van Norvégiában ezer. Ebbe foglak belefojtani, ha engem és
                        gyermekeimet elhagysz.</p>
					<p>Meglepetésemben, hogy el ne essem, megkapaszkodtam a vészfékbe. (Megjegyzem,
                        hogy Norvégiában a vész is, meg a fék is sokkal nagyobb, mint nálunk.)</p>
					<p>- Önnek tehát gyermekei vannak? - lihegtem alig hallhatóan.</p>
					<p>- Nincsenek. De lesznek! - kiáltott, merőn rám szegezve tekintetét.</p>
					<p>- Ugy van! Lesznek! - kiáltám lelkesen és megakartam csókolni a kezét.</p>
					<p>Visszalökött.</p>
					<p>- Multadat szeretném ismerni, Hjalmár.</p>
					<p>- Kérem, Jánosnak hivnak.</p>
					<p>- Jól van, Hjalmár, beszélj!</p>
					<p>Őszintén szólva, sohasem hallottam, hogy Jánost norvégül Hjalmárnak hivják
                        (még Hjánosnak inkább), de elvégre ez mindegy.</p>
					<p>Egy kissé gondolkoztam, hogy mit beszéljek neki, aztán habozás nélkül
                        magamévá tettem lord Byron életrajzát, kihagyván belőle a Missolunginál való
                        meghalást és kissé mérsékelvén a szerelmi kalandokat. Függelékül elszavaltam
                        Pósa Lajosnak A bécsi kéz cimü politikai költeményét, mely élénken rosszalja
                        a hatvanhetediki kiegyezést és azt mondtam, hogy ez egyike ama szerelmi
                        verseimnek, melyek már régen a magyar halhatatlanok sorába emeltek.</p>
					<p>Legjobban tetszett neki a vers, melyet magyarul szavaltam.</p>
					<p>- Vége? - kérdé!</p>
					<p>- Igenis.</p>
					<p>- Isten veled, Hjalmár, nem lehetek a tied.</p>
					<p>- Miért, Ingeborg?</p>
					<p>- Mert alapszabályaink értelmében csak olyan férfiunak lehetek a felesége, a
                        ki még sohase szeretett.</p>
					<p>- Miféle alapszabályok?</p>
					<p>- A norvég nők Fram cimü egyesületének alapszabályai értelmében.</p>
					<p>Kezdtem belemelegedni.</p>
					<p>- Légy nyugodt, Ingeborg, - szavaltam baritonhangon, - szerelmesnek soha sem
                        voltam szerelmes, csak olyan apró, két-három hónapig tartó viszonyaim
                        voltak...</p>
					<p>- Nyomorult! Távozzék! - és nagyot toppantott.</p>
					<p>- Távozzék! - kiáltott.</p>
					<p>Könnyü azt mondani, hogy távozzék, de mikor elől is fjord, hátul is fjord,
                        középen meg egy robogó gyorsvonat.</p>
					<p>Visszavonultam a kupéba.</p>
					<p>Ingeborg (ha én lehetek Hjalmár, lehet ő Ingeborg) ekkor kieresztette a
                        haját, felsőtestével kihajolt az ablakon és kezeit a világos norvég
                        éjszakába kinyujtva tördelte.</p>
					<p>Fölugrottam és a homlokomra csaptam.</p>
					<p>Hol láttam én efféle jelenetet?... Megvan! Márkus Emiliától Ibsen
                        Nórá-jában.</p>
					<p>Egyszerre világosság gyult az agyamban. Mindent megértettem.</p>
					<p>A norvég nők Ibsennek az áldozatai.</p>
					<p>A norvég nők kötelességüknek tartják, hogy olyanok legyenek, mint Ibsen
                        hősnői.</p>
					<p>Igy rontotta el Ibsen ezeket a józan életü, komoly, házias, nyilt eszü északi
                        asszonyokat.</p>
					<p>Igen egyszerü dolgokat nagy, drámai mozdulatokkal, ibseni modorban,
                        páthoszszal, keserü humorral vegyes cinikus köznapiassággal intéznek el.</p>
					<p>Ibsen elrontotta őket. Ilyenek ők, már csak hazafias kötelességből az idegen
                        forgalom érdekében is, nehogy a külföldi, kikötvén Norvégia kies partjain,
                        csalódottan igy kiáltson föl: “Ibsen egy közönséges szédelgő. Az ő női
                        alakjai nincsenek sehol!”</p>
					<p>Ime, Ingeborgnak mi lett volna a kötelessége? Vagy azt mondja, hogy: “Ön
                        tetszik nekem, uram, s szivesen látom szerény házikómban egy falat
                        iramszarvas frikandóra és egy pohár fjordra.” Vagy pedig pofon üt,
                        hangsulyozva, hogy ő nem vén, hanem becsületes, s behivja a kalauzt, hogy
                        dobjon ki.</p>
					<p>E helyett ő eljátszotta velem egy norvég drámának a töredékét. Ez az uj
                        norvég iskola.</p>
					<p>Hátha még megtudta volna azt, a mit én oly gondosan eltitkoltam. Azt, hogy
                        házas ember vagyok.</p>
					<p>Akkor tört volna még csak ki az ibseni dráma.</p>
					<p>Először beledob engem egy feneketlen fjordba. S aztán képes arra, hogy
                        Budapestre rohan egy másik fjorddal, s hű nőmet is belefojtja.</p>
					<p>Mily szerencse, hogy a mi asszonyainknak Ibsennel szemben semmiféle nemzeti
                        kötelezettségeik sincsenek.</p>
				</div>
				<div type="chapter">
					<head>BUKARESTI DOLGOK
                    </head>
					<p>A bukaresti lapokban nagyon nyájas dolgokat olvasunk Budapestről. A mennyire
                        csak lehet, kicsinyitik fővárosunkat; a Duna nekik hitvány viz, a házak
                        csunyák, az emberek gorombák, a világitás rossz, - szóval letesznek
                        bennünket a sárga földig. Vigasztalhat bennünket az a körülmény, hogy a
                        saját királyukról épp ilyen komisz hangon irtak. A mit nem csudálok. Nem
                        őseiktől szállt rájuk örökségképp a királyság, nem is szentelik meg egy
                        ezredév nagy hagyományai, hanem ugy kapták ajándékba az európai hatalmaktól.
                        Nem tekintenek föl rá tisztelettel s ennek nyiltan kifejezést is adnak.</p>
					<p>Mert Romániában korlátlan sajtószabadság uralkodik. Ki lehet ott irni
                        mindenkiről mindent, de leginkább a királyt lehet büntetlenül bántalmazni.
                        Van egy pár antidinasztikus és köztársasági lap, mely I. Károlyt folyton
                        mint idegent tárgyalja, a ki teljesen alaptalanul nevezi magát Románia
                        királyának.</p>
					<p>A vezetőférfiak talán azért türik mindezt, mert nem tartják veszedelmesnek.
                        Hisz’ Romániában oly kevés az irni-olvasni tudók száma, hogy a nyomtatott
                        betünek majdnem semmi hatása nincs a népre. Ott irhatja valaki a
                        legmagasztosabb és legaljasabb dolgokat, a nép nagy tömege nem vesz róla
                        tudomást. Épp ugy, mint a nálunk lakó román nép. Bár a magyar zsarnokság
                        alatt nyögő román nép, akár mint munkás, akár civilizáltság tekintetében,
                        nagyon fölötte áll a romániai népnek, az itteni román intelligencia pedig
                        sokkal különb, mint a romániai. Nem is szeretik oda tul az erdélyi románt,
                        csak nyiltan, mi előttünk. Titokban dühösek, ha előlük elveszik a különböző
                        állásokat s nem szünnek meg áskálódni egy ilyen jövevény ellen.</p>
					<p>A napokban egy rettenetes ember látogatott meg. Kicsi, görbe és fekete volt.
                        Ugy nézett ki, mint egy szalonkabátba bujt giliszta. Bemutatta magát, hogy ő
                        egy bukaresti lap munkatársa s engem ismer tavalyról, mikor ott jártam.
                        Persze, nagyon szivesen fogadtam s meghivtam az ujságirók lakomájára.</p>
					<p>- Nem mehetek el, - felelt sötéten, de láttam, hogy szeretne ott lenni, mert
                        enni végre is jó dolog, még annak is, a ki republikánus.</p>
					<p>- Ugyan ne okoskodjék. Miért ne jöhetne el?</p>
					<p>- Mert nem mehetek el semmi olyan ünnepségre, melyet Károly király
                        tiszteletére rendeznek.</p>
					<p>- És miért?</p>
					<p>- Mert az én lapom antidinasztikus és republikánus.</p>
					<p>Csodálkozva néztem végig a kis emberen és magamban fölsóhajtottam, hogy ha
                        valaha dinasztiát alapitanék, vajha ilyen ellenségeim lennének, mint a
                        milyen a tisztelt előttem ülő.</p>
					<p>- Mondja csak uram, miféle dinasztiát óhajtana Románia számára?</p>
					<p>- Semmifélét. Mi elvből antidinasztikusak vagyunk.</p>
					<p>- Érettnek tartja ön Romániát a köztársaságra?</p>
					<p>- Miért ne? Az intelligencia elég érett rá.</p>
					<p>- Ugy? Tehát egy köztársaság az intelligencia számára? Talán a nagyherceggel
                        az élén, mint az operettben? Nem tartja ezt bolondságnak? Hisz ez Románia
                        pusztulása volna.</p>
					<p>- Ne vegye olyan komolyan. Ez a program mindenesetre a legkiabálóbb, s ez a
                        fő.</p>
					<p>Egy percre azt hittem, hogy a kiadóhivatallal s nem a szerkesztőséggel állok
                        szemben. Mint jó barátok váltunk el, de ő oly rosszakaratu dolgokat irt
                        Budapestről, hogy jónak látom őt leleplezni.</p>
					<p>Épp ma egy éve tömegesen volt szerencsém Bukarestben ezekhez az urakhoz.
                        Bukarest a mi királyunkat várta, s én már két nappal előbb lementem. Mikorra
                        elértem, a Rabagasok teljes müködésben voltak. A mozgalmat meginditotta az,
                        hogy a diadalkapukon magyar zászlók voltak. Összesen az egész városban
                        valami harminc. Nem akkorák, mint egy kapu, nem is voltak nagyon
                        szembetünően kibontva, - de a mozgalom meginditására éppen elégségesnek
                        mutatkoztak. S a magyar zsarnokság ellen az erdélyi kérdés kicsiny tőkéjéből
                        élők táborában megindult az izgatás. Az utcán árulni kezdték Lukács és Rácz
                        máig is friss egészségnek és jó étvágynak örvendő magyar királyi vértanuk
                            arcképét. Ezek voltak az elsőrendü
                        vértanuk, ezeknek egész lap jutott. A másodrendü vértanuknak, vagyis
                        azoknak, a kik államfogházainkból meghizva bár, de törve nem távoztak, már
                        meg kellett elégedniök azzal, hogy öten-hatan jutottak egy lapra.
                        Megtörtént, hogy az elárusitó együtt árulja a mi királyunk, a román király
                        és a vértanuk arcképét. (Ez az igazi vegyeskereskedés!) Azután jöttek a
                        kolozsvári memorandum-pör alkalmával fölvett fotografiák. Minő különös
                        hatást tettek rám ezek a képek, rám, a ki ott voltam Kolozsvárott, mikor
                        ezek a képek készültek. Rám, a ki tudtam, hogy Lukács ur a törvényszék
                        elnökétől kierőszakolta, hogy fegyverek közt kisérjék a tárgyalásról a
                        fogadóba, mert élete nem biztos. Holott az utcán csak román parasztok
                        voltak, a kiket a liga pénzén csőditettek oda. Rám, a ki láttam, hogy a
                        Hungária-fogadó erkélyen várta a menetet az apparátusával a bukaresti
                        fotografus. A ki láttam, hogy Lukács, az utcába bekanyarodva, megállitotta a
                        fegyőröket és odakiáltott a fényképezőnek: “Most!” Itt hallottam először,
                        hogy egy fotografus igy szóljon a klienséhez: “Kissé barátságtalanabb arcot
                        tessék vágni!” A mi Lukácsnak szólott, a ki itt öltötte fel először azt a
                        mártir-arcot, melyet később olyan nagy sikerrel használt. Mindezt hangos
                        kiabálás közt árulták az utcán.</p>
					<p>Sőt azt hallottam, hogy egy kirakatban valami szemetet tettek ki, s alája
                        irták: kenyér a szegedi államfogházból. De ezt már nem láttam. Annyi azonban
                        bizonyos, hogy sokkal érdekesebb lett volna azt a kenyeret kiállitani,
                        melyet a romániai paraszt eszik, s a melyet a szegedi kenyérrel bizonyára
                        egyetlen vértanu se cserélt volna el.</p>
					<p>A király megérkezése előtt való napon népgyülés volt a Hotel Daciá-ban, épp a
                        hol laktam. Legnagyobbrészt tanulók voltak jelen. Tárgy: A magyar zászlók
                        eltávolitása.</p>
					<p>A népgyülés át akart alakulni tüntető körmenetté, de a rendőrség
                        szétoszlatta. Sturdza pedig megigérte nekik, hogy közéjük lövet, ha
                        zavarognak. Nem is pisszent senki. S alig huzta ki a király a lábát
                        Bukarestből, öt perc mulva a magyar zászlók már le voltak szedve,
                        hivatalosan. Mire a diákoknak eszükbe jutott letépni, már egyet se
                        találtak.</p>
					<p>Nálunk még ma este, a román király távozása után huszonnégy órával is vigan
                        lobogtak a román zászlók a kivilágitott városban. Egy-egy óriási román
                        lobogó szinte surolja az utcákon hemzsegő rengeteg tömeg fejét. Egy
                        rántással lent volna. De senkinek eszébe sem jut. Nagyon helyesen.</p>
					<p>Mert hát tetszik tudni, mi urak és gavallérok vagyunk, a kik megbecsüljük a
                        vendégeinket. S mikor Károly király tegnap este százezer ember
                        éljenkiáltásai és hatalmas palotasoraink közt a vasutra robogott,
                        lehetetlen, hogy a nép helyes érzékét, politikai iskolázottságát és
                        fegyelmezettségét ne csodálta volna.</p>
				</div>
				<div type="chapter">
					<head>SZOFTA-VILÁG.</head>
					<p>A héten találkoztak azok az urak, a kik huszonöt év előtt Budapesten a hires
                        törökbarát tüntetéseket csinálták, melyek akkor hónapokon keresztül
                        foglalkoztatták az európai közvéleményt. Szerbia 1876-ban az orosz
                        biztatására fegyvert ragadott, hogy lerázza a török igát. Csernajev orosz
                        tábornok volt a szerbek fővezére, s a hadseregük is tele volt orosz
                        tisztekkel. Mindenki tudta, hogy ez a nagy keleti háborunak csupán előjátéka
                        s utána következik a nagy dráma, melyben az orosz fog mint főhős föllépni.
                        Ez izgatta a magyar közvéleményt. Az orosz ellen való gyülölet lángra
                        lobbantotta a török barátságot. A török, melynek Európába történt bejövetele
                        a legnagyobb csapás volt nemzetünkre, egyszerre testvér lett; szemben az
                        oroszszal, mely csak a közelmult időkben kötözött meg bennünket, hogy
                        átadjon az osztrák hóhérnak. Törökországban még volt erő, hogy a szerbek
                        lázadását leverje. A hosszu szolgaság elaltatta a szerbek régi hősi
                        erényeit, s a török Fabius Cunctator, Abdul Kerim Alexinácnál, Derventnél,
                        Djunisnál könnyen elgázolta a függetlenségi törekvéseket. Ebben nagy
                        segitségére volt neki Csernajev tábornok, egy valóságos Bum-Bum generális,
                        a ki napoleoni proklamációkat bocsátott ki, de a hozzávaló győzelmek
                        elmaradtak.</p>
					<p>Csernajev ur Djunisnál ugy elfutott, hogy Belgrádban alig tudták megállitani,
                        s Magyarország örömmámorban uszott.</p>
					<p>Természetes, hogy ebből az örömmámorból az ifjuságnak is ki kellett venni a
                        maga részét, s a jogászság elkezdett forrongani. Utána forrongtak a
                        medikusok, majd a teknikusok. Végül lázba jöttek a gimnázisták.</p>
					<p>Én akkor a budapesti piarista gimnázium hetedik osztályának rögös küszöbét
                        tapostam, nem tulságosan fényes sikerrel, a mi különösen a matematika,
                        fizika és német nyelv gyönge kalkulusaiban nyilvánult. De mivel Somhegyi
                        Xav. Ferenc provinciális, Trautwein Nep. János igazgatónk név- és
                        születésnapján mint ünnepi szónok és alkalmi versiró, diákhangversenyen mint
                        főrendező, az önképzőkörben mint fő-főkritikus, forditó, novellista és
                        titkár élénk és zajos tevékenységet fejtettem ki: tanáraim kedveltek, s jobb
                        osztályzatot adtak, mint a minőt megérdemeltem volna. Csak az öreg
                        Trautwein, a ki a hittant és a német nyelvet tanitotta, nem viseltetett
                        irántam elnézéssel, két okból. Először nem titkoltam abbeli nézetemet, hogy
                        a német nyelv kötelező oktatását gazságnak tartom, a piarista gimnázium
                        igazgatói állásával pedig összeférhetetlennek tekintem azt, hogy ő az apácák
                        templomában németül prédikáljon. A második ok még sulyosabb volt. A mi
                        hittankönyvünk ugyanis ez volt: Wappler, A katolikus egély tankönyve. (Egély
                        alatt religió értendő.) Egy harminc-negyven soros mondatokkal laboráló,
                        magyarra rosszul forditott, nehezen emészthető német könyv. Wappler urnak a
                        hetedik osztály számára készült könyve a materialisták tanaival, különösen
                        Darwinnal és Büchnerrel foglalkozik. De nehogy a materialista tanok ifjui
                        lelkünket megmérgezzék, az ő tételeik nagyon röviden, egyszerüen és
                        világosan voltak előadva, s utána jött Wappler ur homályos, hosszadalmas és
                        magyartalan cáfolata. A minek az lett az eredménye, hogy a materialisták
                        tanitásai a fejünkben maradtak, ellenben a Wappler cáfolatai minél hamarabb
                        elpárologtak. Specialiter rajtam történt meg, hogy egy ilyen gonosz
                        tantételt ugy elfujtam, mint a pinty, s ekkor hirtelen megálltam.</p>
					<p>- No édes fiam, - biztatott Trautwein.</p>
					<p>Hallgattam.</p>
					<p>- Halljuk a cáfolatot.</p>
					<p>- Bocsánat igazgató ur, azt nem tudom.</p>
					<p>Az igazgató szép rózsaszinü arca elsápadt.</p>
					<p>- Maga nem tudja az egyház ellenérveit? - rikácsolta.</p>
					<p>- Bocsánat, én a Wappler ellenérveit nem tudom.</p>
					<p>- Miért?</p>
					<p>- Huszszor elolvastam hangosan, nem vagyok képes megtanulni.</p>
					<p>- Mars, a helyére! Tercia. Majd gondoskodom arról, hogy az ilyen hitetlen
                        fráterek ne rontsák itt a levegőt.</p>
					<p>Megszeppentem, s elmentem az osztályfőnökömhöz, a ki kitünő ember és tanár
                        volt (neki köszönhetem, hogy ma is tudok valamit latinul és görögül).</p>
					<p>- Maga rossz fát tett a tüzre, - ezzel fogadott, - az igazgató egész ebéd
                        alatt maga ellen dühöngött. Tanári konferencia elé fog kerülni. Mit csinált
                        tulajdonképp?</p>
					<p>Elmondtam neki a dolgot, s még hozzátettem:</p>
					<p>- Nagyon sajnálnám, tanár ur, de én a konferencia előtt kénytelen volnék
                        kijelenteni, hogy ha igy tanitják a hittant, mindnyájan mint atheisták
                        fogunk távozni a piaristáktól.</p>
					<p>Az lett a vége, hogy Trautweinhoz rendeltek bocsánatot kérni, s az lett az
                        eredmény, hogy az öreg Wappler cáfolatait negyedrészükre redukálta. Igy
                        ugyan semmi értelmük se volt, de legalább be tudtuk vágni.</p>
					<p>Mint utólag értesültünk, azért nem kerültem tanári konferencia elé, mert egy
                        öreg, derék pap, a kinek legnagyobb tekintélye volt kartársai előtt,
                        kijelentette, hogy ennek a fiunak igaza van.</p>
					<p>Képzelhető, hogy mikor az ifjuságot elfogta a tüntetési láz, mennyire
                        aláhanyatlott a szorgalom a piarista gimnáziumban is. Soha annyi szekundát
                        az atyák ki nem osztogattak. A mint az utcára kiszabadultunk, a könyvet
                        zsebrevágtuk, s rohantunk tüntetést nézni vagy az Ujvilág-utcába, hol az
                        orvosi egyetem és az Arany sas fogadó állt, vagy a Szabadi-kávéház elé (most
                        Fiume), vagy a Komló-kocsmába (Gránátos-utca). A 6-ik, 7-ik és 8-ik
                        osztályban Trautwein mindennap kihirdette, hogy a kit a tüntetésen
                        rajtakapnak, azonnal kicsapatik. Sohse felejtem el, mikor Weinberger reggel
                        nyolc helyett háromnegyed kilenckor állitott be a német órára, s azzal
                        mentegette magát, hogy a katonaság nem eresztette át a kordonon s neki a
                        Vámházig kellett lekerülnie. Én meglehetős népszerü alak voltam a diákok
                        közt, mert Tóth Béla és Ziska Gábor révén (a kik a megelőző évben még a
                        piaristákhoz jártak, most már elsőéves egyetemiek voltak) direkt
                        ismeretségbe jutottam Szücs Pátri és Lukács Gyula joghallgató urakkal, a
                        kikre mi ugy néztünk föl, mint a nubiai párducra, mely semmi szin alatt sem
                        hajlandó gyáva nyulat szülni. Ziska és Tóth Béla bevittek a Szabadiba,
                        melynek hátsó szobájában nemcsak a hazát mentették meg, hanem makaóztak is.
                        Itt mutattak be Szücs Gyulának. A Pátri atyailag végignézett remegő
                        alakomon.</p>
					<p>- Mi vagy, gólya?</p>
					<p>- Patikus.</p>
					<p>(Jogászt nem mertem füllenteni.)</p>
					<p>- Hány esztendős vagy?</p>
					<p>- Tizenhét.</p>
					<p>- Jól van, fiu. De ha itt kártyát látok a kezedben, ugy váglak kupán, hogy
                        még a dédunokád is arról koldul.</p>
					<p>(Pátri nagyon vigyázott, hogy a makaózás nagyobb arányokat ne öltsön, s
                        különösen, hogy a gólyák bele ne keveredjenek.)</p>
					<p>Természetes, hogy e nyájas biztatás után szent félelemmel tekintettem
                        Pátrinak a piszénél is piszébb orrára, s mindig bizsergett a kupám,
                        valahányszor izmos ökleit megpillantottam. A figyelmeztetés különben
                        fölösleges volt, mert tisztán hazafias buzgalomból lézengtem ott, s
                        megbotránkoztam azon, hogy e szent helyen profán kártyajátékot üznek.</p>
					<p>Ettől kezdve benfentes ember lettem a szoffa-tüntetésekben s hordtam a
                        hireket a diákoknak a hetedik osztályba.</p>
					<p>Volt mit beszélni.</p>
					<p>Laubheimer (pap) rektor egyszer odaüzent, hogy a tüntetések rendezésére
                        alakult hatvanas bizottságból küldjék oda a két leghiggadtabb
                        fiatalembert.</p>
					<p>Felküldték a nagyságos urhoz Nyeviczkeyt és Latinovicsot (most főispán). A
                        rektor képéből kikelve egy irott plakátot mutat nekik, mely aznap jelent meg
                        az egyetem fekete tábláján s fölszólitotta az ifjuságot, hogy a török
                        konzulnak adandó fáklyás-zene tárgyában ekkor és ekkor gyülésre jőjjön
                        össze. Ilyen könnyelmüség, olyan meggondolatlanság, amolyan szamárság, hogy
                        az ifjuság politikába ártja magát, lázitó proklamációkat tesz közzé, a
                        helyett, hogy tanulna.</p>
					<p>Latinovics veszi a proklamációt, elolvassa, azután fogja a rektor tollát s
                        szól:</p>
					<p>- Bocsánat, nagyságos ur, de én még nem vagyok aláirva.</p>
					<p>S ezzel odafirkantván nevét, átadja a tollat Nyeviczkeynek.</p>
					<p>- Te se vagy még rajta, pajtás.</p>
					<p>Nyeviczkey is odakanyaritotta a nevét, még le is itatta, aztán meghajtották
                        magukat s eltávoztak. Meg se várták, hogy a rektor előterjeszsze óhaját,
                        mely abból állt, hogy ne tartsák meg a gyülést és a fáklyászenét.</p>
					<p>Ekkor Pauler Tivadar jogkari dékán Lukács Gyulát hivatta. Elmondta, hogy az
                        egyetem disze, az ifjuság lelke, szive, büszkesége, akadályozza meg a
                        fáklyászenét.</p>
					<p>- Nem lehet, kegyelmes ur.</p>
					<p>- Miért?</p>
					<p>- Mert éppen rám van bizva az inditvány benyujtása.</p>
					<p>- Annál könnyebb. Ne nyujtsa be.</p>
					<p>- Annál nehezebb. Mert mi már megállapodtunk abban, hogy a ki az inditványt
                        ellenezni meri, hazaáruló gazember s orosz zsoldban áll.</p>
					<p>- De mégis.</p>
					<p>- Kegyelmes uram, engem a világon csak egy ember tud kapacitálni: Szücs
                        Gyula.</p>
					<p>- Hát küldje ide Szücsöt.</p>
					<p>- Elfelejtettem megmondani, hogy Szücs Gyulát pedig a világon senki se tudja
                        kapacitálni.</p>
					<p>Ekkor Tisza Kálmán hivatta őket magához. A város forrott, csoportosulások,
                        tüntetések voltak folyton. Az orosz konzul lakását rendőrök strázsálták. Az
                        osztrák diplomácia meg volt ijedve.</p>
					<p>Tiszához tizenhatan mentek föl.</p>
					<p>- Nem mint miniszterelnök szólok önökhöz, hanem mint ősz hazafi a fiatal
                        hazafiakhoz. Ne tartsák meg a fáklyászenét.</p>
					<p>A fiuk nem tágitottak. Végre csak annyit kérdeztek:</p>
					<p>- Betiltja-e kegyelmes ur, ha mi nem tágitunk?</p>
					<p>- A mig a törvényes korlátok közt mozognak, nincs jogom betiltani.</p>
					<p>Harmadnapra, Bécsből jött intés folytán, mégis betiltotta. Azonnal hat
                        fiatalember sietett a várba, Tiszának éppen a rendes fogadó órája volt.
                        Nagyurak, püspökök ültek kint a váróteremben, de a hat fiut rögtön
                        bebocsátották.</p>
					<p>- Excellenciád kötelezte magát, hogy nem fogja betiltani.</p>
					<p>- Hja ifju barátaim, ha én valakinek megengedem, hogy szivarra gyujtson,
                        abból nem következik, hogy megengedem neki, hogy a házamat fölgyujtsa.</p>
					<p>- Kegyelmes ur...</p>
					<p>- Elég. Nem fogom türni, hogy önök egy idegen hatalom kereskedelmi ügynökével
                        (a török konzul) konspiráljanak.</p>
					<p>A fiuk le voltak forrázva, de Lukács Gyula mégis odafelelt:</p>
					<p>- Elég szomoru, hogy Magyarország miniszterelnöke három napig nem tudja a
                        szavát megtartani.</p>
					<p>Kint ezt mondta egy bús magyar:</p>
					<p>- Meglássátok, ez még közénk lövet.</p>
					<p>- Hát aztán. Miniszterek buknak, jönnek-mennek, de a magyar ifjuság örök
                        életü.</p>
					<p>Ekkor kezdődtek aztán az óriási tüntetések, a mikor a Thaisz-huszárokat (még
                        nem voltak olyan kemény legények, mint manapság) letaszigáltuk a lóról s
                        tüntettünk mindaddig, a mig valakinek eszébe jutott: egye meg a fene a
                        fáklyászenét, vigyünk inkább diszkardot Abdul Kerimnek.</p>
					<p>... Rám nézve ez élénk korszaknak az az eredménye lett, hogy vagy négy
                        elégségest vittem haza. De a hittanból kitünőm volt, hála a
                        fertály-Wapplereknek.</p>
				</div>
			</div>
		</body>
	</text>
</TEI>