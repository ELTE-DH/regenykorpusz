<?xml version="1.0" encoding="utf-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xml:id="HU05573" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>És mégis mozog a föld : ELTeC edition</title>
				<author ref="viaf:59084200">Jókai Mór (1825-1904)</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Bajzát Tímea Borbála</name>
					<name>Vétek Bence</name>
				</respStmt>
			</titleStmt>
			<extent>
				<measure unit="words">285818</measure>
				<measure unit="pages">763</measure>
				<measure unit="vols">2</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
					<title>És mégis mozog a föld</title>
					<date>2008-01-09</date>
					<publisher>Magyar Elektronikus Könyvtárért Egyesület</publisher>
					<ref target="http://mek.oszk.hu/05500/05573"/>
					<respStmt>
						<resp>Original Electronic Edition</resp>
						<name>Margócsy József</name>
						<name>Margócsy Józsefné</name>
						<name>Oberländer Erzsébet</name>
						<name>Kiss András</name>
						<name>Mészáros Atilla</name>
					</respStmt>
					<bibl type="digitalSource">
						<title>És mégis mozog a föld</title>
						<date>2008-01-09</date>
						<ref target="http://www.neumann-haz.hu/tei/bhi/szakirodalom_hu.html"/>
					</bibl>
					<bibl type="printSource">
						<title>És mégis mozog a föld = Eppur si muove</title>
						<author>Jókai Mór</author>
						<pubPlace>Budapest</pubPlace>
						<publisher>Akad. K.</publisher>
						<date>1965</date>
						<ref target="http://mek.oszk.hu/05500/05573/html/"/>
					</bibl>
				</bibl>
				<bibl type="firstEdition">
					<title>És mégis mozog a föld</title>
					<author>Jókai Mór</author>
					<date>1873</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textDesc>
				<ns1:authorGender key="M"/>
				<ns1:size key="long"/>
				<ns1:canonicity key="high"/>
				<ns1:timeSlot key="T2"/>
			</textDesc>
		</profileDesc>
		<revisionDesc>
			<change when="2019-04-18"/>
		</revisionDesc>
	</teiHeader>
	<text>
		<front>
			<div type="liminal">
				<p>Toldy Ferencnek tisztelete s barátsága jeléül ajánlja</p>
				<p>a szerző</p>
			</div>
			<div type="liminal">
				<p> Kedves barátom!</p>
				<p> Midőn jelen regényem írásához fogtam, Tehozzád fordultam legelőbb is az úttörők
              korszakának hősei felől útbaigazítást kérni, s Te oly szíves voltál, hogy míg
              egyrészt nagybecsű utasításodat meg nem tagadtad, úgy másrészt megígérted, hogy e
              művemet figyelemmel fogod kísérni.</p>
				<p> Akkor élt már bennem az óhajtás, hogy ha kész lesz e művem, s Te beleegyezel,
              ötvenéves pályád jubileumán Neked ajánljam azt. Te szíves voltál ezt elfogadni; míg
              én részemről nem tudhattam akkor azt, hogy ez az általam nyújtott tiszteletjel
              mennyire utolsó helyen fog állani azon emlékek között, mikkel Téged ez örömünnepen a
              nemzet és trón elhalmozand; nemcsak ez emlékek magas becse miatt, de leginkább az én
              művem saját gyarlóságainál fogva.</p>
				<p> Mert azokat én igen jól ismerem.</p>
				<p> Legtöbb regényem ellen azt vetik, hogy igaz történetnek meglehet hogy hű, de
              regénynek nem valószínű. Jelen művem tárgyánál küzdöttem legtöbbet e nehéz váddal, és
              érzem, hogy nem háríthatom el azt. Lehet, hogy regényem meséje igaz, hogy alakjai
              valóban éltek: de indokolni, elhihetővé tenni életüket éppen olyan nehéz, mint volt
              ez élet.</p>
				<p> A mártírokról írhatunk legendát, a hősökről eposzt, a tündérekről mítoszt: de
              mártír, hős, varázsló regénytárgy nem lehet.</p>
				<p> És mégis az volt.</p>
				<p> Senki sem hiszi el már, hogy egy eszményi célnak, melynek mi mostaniak már csak jól
              jutalmazott epigonjai vagyunk, egykor földre tiport óriásai voltak.</p>
				<p> Én még együtt éltem nehánnyal e bevégzett alakok közül, kik egymás után letűntek, s
              feljegyeztem magamnak, hogyan tűntek le.</p>
				<p> Vörösmarty meghalt – szegényen, – idegbénultan.</p>
				<p> Garay meghalt – szegénység és feszített munka miatt, férfi korában második gyermekké
              válva.</p>
				<p>Bajza meghalt – szegényen, – lelke halálával messze megelőzve teste
              összeomlását.</p>
				<p>Nagy Ignác meghalt – szegényen, – éveken át félholt idegekkel folytatva nehéz
              munkáját.</p>
				<p>Kazinczy Gábor lánglelke rogus volt neki, melyen megégett, de tűzhely nem, melynél
              melegedett volna.</p>
				<p>Czakó meghalt – ifjan, kétségbeesve, öngyilkosul.</p>
				<p>Széchenyi meghalt, – óriási lelkében találva önellenségére, ki legyőzte őt.</p>
				<p>A Kisfaludyak, Kazinczy Ferenc, Kölcsey, Katona akkor tűntek el, mikor én még
              gyermek voltam. A Magyar utcai rongyos ház, Széphalom düledező falai, a kecskeméti
              kis ház még nem rég elbeszélhették, hogyan éltek, hogy haltak meg.</p>
				<p>Annyi dicső közül Te jöttél át velünk az új korszakba magad. A szellemi ígéret
              földét keresők Józsuéja. Te tudod egyedül, mit szenvedtek a mi Mózeseink. Te tudod,
              mi volt az a puszta. S az a negyven évig vándorlás a pusztában.</p>
				<p>Te tudni fogod, hogy ezek a hihetetlen mesék, amik regényem alapját képezik, ha nem
              valószínűek is, de megtörténtek. Hogy regényem hősének alakja nem egy ember volt
              ugyan; de tíz. Hogy e szenvedések, e lemondások, e csalódások Katona, Kisfaludy
              Károly, Kazinczy emléklapjai, s a kitartás, a hűség, a katasztrófa megannyi
              dicsőé!</p>
				<p>Hasztalan küzdöttem regényem alapeszméjével, bevallom. Gyönge volt ecsetelésem, hogy
              a végbement szent harcot valószínűvé tudja tenni a jelenkor olvasója előtt. Nincsenek
              meg a viszonyok, nincsenek meg az indulatok többé, amik azt létrehozták. Más ország,
              más város áll a régi helyén; a múlt kor érzelmei felfoghatatlanok. Ami negyven év
              előtt a költőnek álma volt, az most teljesedésnek induló valóság; s az igaz
              történetre, mit a negyven év előtti korról leírtam, azt mondják ma, hogy ez csak az
              én álmam. </p>
				<p>Hála az égnek, hogy ez így van.</p>
				<p>De én tartoztam e gyönge kísérlettel azon dicsők emlékének, kiknek magas alakjai az
              időben és távolságban egyre növekednek. Nem tudta tollam őket fényesebbekké tenni; de
              tartozott a hódolattal szent emlékeiknek, s a próféták szent sírjánál nem kérdik az
              áldozótól, hogy mit hozott?</p>
				<p> És tartoztam e kísérlettel azoknak, kik csüggedést éreznek a megkezdett mű folytatása alatt, kik félelemmel tekintenek a sötét jövőbe: „Nézzétek! Így küzdének azok, kik e művet megkezdék: ilyen sötét vala a múlt!”</p>
				<p> Te egyedül jöttél át velünk az ígéret földére. Harcolni az életre vágyó nemzetnek,
              tudjuk, hogy ott is kell tovább. Engedd meg, hogy az egész elmúlt irodalmi hőskor eszményében e csekély, de őszinte nyilvánítását antisteseink
              iránti hódolatomnak Teneked ajánlhassam. Tedd túlsúlykint jó szándékomat a gyönge
              kivitel fölé, s tartson meg Téged az ég, kit annyian szeretünk, s tarts meg Te engem
              baráti szívességedben, ki legőszintébben szeret. </p>
				<p> Pesten, 1870. </p>
				<p>
              Jókai Mór.
           </p>
			</div>
		</front>
		<body>
			<div type="chapter">
				<head> Előszó </head>
				<p> Eppur si muove!
               </p>
				<p>Mikor Galilei ezt az emlékezetes mondást tevé, megdobbantá lábával a földet; éppen csak ezt a kis darabját a földnek felejté el
                  megrúgni, ami itt a Kárpátoktól a Dunáig kikerekítve fekszik; az egész föld
                  mozdult, hanem ez az egy darab állva maradt.</p>
				<p>Körülötte minden oldalon a nálánál boldogabb országok előre, a boldogtalanabbak
                  hátrafelé, de valamerre mindnyájan csak haladtak; egyedül Magyarország állt egy
                  helyben, és az volt a virtus, az volt az állambölcsesség, az volt a tudomány, hogy
                  helyéből ki ne mozduljon.</p>
				<p>Életföltétele volt a vis inertiae; a tétlenség ereje: „Aki jól alszik, annak jó
                  lelkiismerete van; akinek jó lelkiismerete van, az jó ember: tehát aki jól alszik,
                  az jó ember.”</p>
				<p>Azután akadtak nyughatatlan emberek, akik azt gondolták, hogy ez a mély álom
                  mégis nagyon közel rokon a halálhoz, s megkísérték a fölébredést.</p>
				<p>Egy ilyen nyughatatlan embernek a történetét írom le, aki meg akarta próbálni,
                  hogyan lehetne az álló földet mozdulásra bírni. E küzdelemben ő maga összetört,
                  semmivé lett, de mégsem tett le a hitről, hogy „eppur si muove!”</p>
				<p> Tisztesség adassék emlékezetének!
               </p>
			</div>
			<div type="chapter">
				<head> A csittvári krónika </head>
				<p> A debreceni „nagyerdőn” volt az akkori időben egy híres tanya, többnyire diákok
                  látogatták, jó boráért, jó gazdájáért, még Csokonai idejéből emlékezetes hely.</p>
				<p>A tanya ivószobája szolgált a humanissiméknek;
                  vasárnap délutánonként tömve a nagy terem diákkal, kik
                  az akkori idők rendi szerint hosszú fekete tógát s háromszögletű sabbeszteklit
                   viselnek, s arcaikat borotválják.</p>
				<p> Itt az ócska fenyőfa asztalok, mik tele vannak vésve hajdani és mostani
                  celebritások neveivel, görnyednek a rákönyökölők terhe alatt.</p>
				<p>Csupa merő diák!
                  Botanizálni jártak a nagy erdőn, s annak aztán ne ők
                  legyenek az okai, ha a szőlőnövény ismertető jelei között Diószegi* olyan hosszasan leírja e növény bogyóinak kiforrott
                  nedvét is, hogy a tudományszomj Nagy uram csárdájáig elvezeti az embert.</p>
				<p>Ott aztán, ha egyszer a felleghajtó, malaclopó és
                     bőgőtakaró a szegre került, az ember csak nem állhatja meg, hogy eszébe ne
                  juttassa Nokhéry
                   ősmondását: „mindig mondtam, hogy ne igyatok: azért
                  mégis mindig ittunk.”</p>
				<p>A csoportokban vidám és komoly társalgás keletkezik vegyest.* Komoly ott, ahol az akademika promociókról
                  van szó: mennyire megy
                   Bergengóciában a dácia
                  ? rosta után adják-e a siligót?
                  mennyire rúg fel a siklus? vizezik-e nagyon a
                  lukmát? engedi-e vaskalapos a
                  kostának a stóla negyedét meg a
                  párbér ötödét? Ha nagy elekció
                     volt, itt cserélik el,+
                  mint valami börzén, a legációkat, egy kis ráfizetéssel –
                     post festam
                   – egy-egy bagolynak, aki
                  először próbálja a szent követséget, nagyokat mondanak, mire vigyázzon, ha a
                  szószékbe felmegy: a bíróra nézzen mindig, mert különben belesül a miatyánkba; a
                     pátenssel hogy fogja el a fizetni nem akaró
                  patrónust, s ha a papkisasszonynak
                   kondizik, mint kezdjea beszédet? Aztán egyik
                  másik tarisznyából előkerül holmi elemozsyna; majd egyik,
                  majd másik kapott hazulról létum nunciumot; ami oly jól
                  esik a szegény diáknak, ki a kókvia semperéhez a mindennapi
                     pikót
                  nyeli, vagy akinek a vastag
                   civa három rossz kölyöktanításáért minden
                  másodnap macskanadrágot főz, vagy akit, hogy legrosszabbul
                  legyen, onnan hazulról cibál az eklézsia, – csak ünnepnap,
                  mikor abszurdumot lát; vagy ha potya
                  kerül, valami baltás kúrál, s finom
                   szatyit vág fel bicsakkal a dárdás s ahhoz
                  gugyival telt klipitroklapatorium
                  világít közjóra. Akkor aztán felelevenednek az élcek, néha gorombák is:
                  letorkoltatik a hálpaklacs, kibosszantatik a
                  kalefaktor, kijut a gúny a
                   grapsáknak; s jaj annak, aki ezt a kutyafülűnek
                  besúgja! S ha jól gyantázva van, mindjárt kész egy kis
                  harmónia, s abban aztán valamennyi asztal részt vesz, míg a
                     quinquennisek hatalmas
                   longissimái övig érő füsttel töltik el a termet, hogy alig lehet már
                  kivenni, nem vetődött-ébe vagy egy
                   pullus, vagy egy superbia. Néha előfordul dévaj
                  tréfa közben valami szukáról való ingerkedés; de azt nem
                  fűzik messze, s nemegyszer felriasztja az egész társaságot ez a kiáltás:
                  ad arma! s akkor aztán kisbotos,
                     nagybotos, előre a gerundiummal!</p>
				<p>De hogy kétségbe ne ejtsem az olvasót a kollégiumi műnyelvvel, melynek
                  megértésére hiába forgatná fel a szótárát, mert nem találná abban ezeknek felét
                  sem; a másik fele meg nem azt jelentené, mi a szótárban+
                  van: hát inkább azt teszem, hogy mindjárt idemellékelem a szavak magyarázatát
                  is.</p>
				<p>Tehát „humanissime”, ez a diáknak a címe: emberséges úr! a „tóga” az egy férfira
                  szabott sarkig érő fekete szoknya; a sabbesztekli, az egy háromszögletű kalap;
                  hívták „felszegezett kalapnak” is; botanizálni annyit tesz, mint „füveket
                  keresni”, közé értve tyúkot és pulykát is; amiket ugyan Linné nem sorozott oda,
                  hanem ez Linnének a hibája; s e tekintetben rokon értelmű szó a „suvasztással”,
                  mely jelent diáknyelven tél idején gazdájától nem jól őrzött kerítésnek és
                  fabakternak kályhába vándorlásra való rábeszéltetését; a „felleghajtó, malaclopó
                  és bőgőtakaró” különféle divatszabású köpönyegek elnevezései;* mint ahogy napjainkban hívják őket Talmának,
                  Carbonarinak és Deáknak. – Nokhéry: ez volt a diákok
                  ősének a neve, aki a kollégium felállításakor Debrecenben legelső szubskribált. Ez
                  a szubskribálás megint azt teszi, hogy engedelmeskedni fog az iskolai
                  törvényeknek, s amit a szénior főzet, azzal megelégszik; az a szénior persze a
                  legöregebb jurátus, az a jurátus pedig esküdt diák.</p>
				<p> Ezt mind jó tudni.</p>
				<p>Továbbá „akademika promocio” az, mikor valaki olyan
                  sokat tanult már a kollégiumban, hogy kénytelen elmenni vele falura,+ három esztendeig másoknak eltanítani a tudománya
                  fölöslegét, aztán megint visszajön, s újra kezdi. „Bergengócia” minden falu, ahol
                  nem tudni, hogy mi a dácia? Ez a „dácia” pedig nem Dákoromániának egyik óhajtott
                  alkatrésze, hanem „fizetés”. A „siligó”, az a gabonafizetés, a „siklus”, az a
                  készpénzfizetés, a „lukma”, az pedig a szüret alatt összetöltögetett
                     borkonvenció; képzelhetni, mennyi víz téved a közé!
                  A „vaskalapos”, az a vén pap népszerűsített elnevezése; a „kosta” pedig a tanító
                  görög titulusa; a „stóla”, szó szerint palást: onnan jön, hogy mikor azt felveszi
                  az illető, tehát temetéskor, kereszteléskor, akkor azért a palástért kell neki
                  fizetni valamit. A „párbér” minden egy pár embernek azért való büntetése, amért
                  megházasodott. Az „elekció” válogatás a legációban, a „legáció” pedig egy igen
                  célszerű intézkedés arra, hogy a szegény diáknak is legyen karácsonja. – „Post
                  festam.” Ez a dátum, amikor kontókat szokás fizetni.</p>
				<p>A „pátens” egy olyan levél, amit ha valakinek megmutatnak, arra annak fizetni
                  kell, a „patrónus” pedig az a valaki, aki szeret elszökni a pátens elől.
                  „Kondizni”, az egy igen népszerű műszó, mely annyit jelent, hogy „udvarolni” s
                  kenyérgalacsinokkal hajigálózni, szóval „kurizálni”. –
                  Az „elemozsyna” minden, ami megenni ajánlja magát. A „létum nuncium”, különösen a
                  sonka és kolbászféle, magában hordja „az örvendetes hír” értelmét. A „kókvia”
                  konyhát jelent, de kollégiumit; a „semper” mindennapi leves,+ a „pikó” pedig a hozzávaló kenyér megszólítása; a „civa” jelent
                  polgárnőt, szabadon fordítva „civisből” foemininumra; a „macskanadrág” pedig egy
                  étel neme, melybe, ha egy macska bele talál lépni, oly tökéletes nadrágot húz fel
                  belőle a lábaira, hogy viseli, míg el nem kopik. A „cibálás” származik egy latin
                  szótul: „cibus” – étel –, tehát jelenti azt a szíves gondoskodást, mely szerint
                  egy falu népe a kebléből támadt ifjú tudósnak babot, lencsét és karórépát küldöz
                  utána a főiskolába, hogy azoknak lelkesítő befolyásától annak annál nagyobb
                  buzgalma támadjon, faluja becsületéért híres emberré képezni ki magát. –
                     „Absurdum” egyszerű fordításban annyit jelent, hogy
                  „töltött káposzta”. Ez a képtelenségek régiójába tartozik. – „Potya” azt teszi,
                  mikor alkalom adatik ingyen jóllakhatni. „Baltás”, ez a
                  joghallgatók álneve. „Szatyi”-nak nevezik a fehér
                  kenyeret; „dárdás”-nak azt a kicsi tanulót, aki a nagyobb diáknak fűt, s aztán a
                  kályhalyukban igen jól alszik. „Gugyi” valamely szeszes italnak a neve; a
                     „klipitroklapatorium” pedig már a hangzása után
                  könnyen kitalálható, hogy kulacs. „Közjóra világítani” annyit tesz, hogy mindenki
                  ihatik belőle, aki az asztalhoz férhet. „Hálpaklacs”
                  annak a neve, aki nagyon siet a beszéddel, rövidítve ebből: „Hála a papnak,
                     másvilágonis van kulacs!” Ez a legkellemetlenebb
                  gúnynév a társaságban. „Kalefaktor” az olyan ember, ki szereti a hallottakat a
                  felsőbbeknek elmondani; „grapsa” az illető felsőbbség, ha professzor, –
                  „kutyafülű” pedig, ha jurátusi minőségben létezik. „Gyantázni” természetesen a
                  torkot szokás és borral, éneklés előtt, s az éneklésnek neve: „harmónia”. –
                  „Quinquennis”, aki már teológiát hallgat, „longissima” pedig a hosszúszárú pipa. –
                  „Pullusnak” neveztetik a más hitű iskolában járódiák;
                  míg „superbia” (kevélység) névvel ruháztattak fela
                  diákokkal sok részben rokon tanulmányú és hajlamú borbélylegények.</p>
				<p>Ami pedig a „szuka” szót illeti:* ezt körülírnunk nagyon kényes dolog. Jelent az bizonyos emberi
                  teremtést – mely nem férfi – de nem is asszony; hanem nem is kisgyerek. Találja
                  ki: aki tudja! Biz ez rossz szokás, de talán majd kimegy a divatból.</p>
				<p> Végre az „ad arma!” – „fegyverre!”– azt jelenti, hogy
                  valahol a városban tűz ütött ki. S „nagybotos,
                  kisbotos” ilyenkor azon nevezetes egyéniségek, akik a tűzoltásra hivatott tanuló
                  ifjúságot kerteken és kerítéseken keresztül vezetik a világló veszedelem felé
                  egyenes vonalban, s az érintett „gerundiumok” nem valami grammatikai formák, mint
                  inkább hatalmas tölgyfa fustélyok, ólommal beöntve, amik egy ütésre minden
                  deszkakerítést bedöntenek, s amiknek hatalmas öklű kezelői a legációi elekcióknál
                  ez érdemeikért tizenkét ifjúval elébb választanaka
                  sorban jog és igazság szerint.</p>
				<p> Már most tehát tudunk mindent.</p>
				<p>Hanem mindennek, amit most tanultunk, kevés hasznát fogjuk venni; mert itt nem
                  maradunk, bármily nagy élvezet volna is annak a nyírott fejű diáknak+ az anekdotáit meghallgatni, aki a hosszú asztalfőn ülve
                  társait megnevetteti, s fizetésül a borukat megissza, s akit a korcsmáros
                  „humanissime Aszályi”-nak szokott megbecsülni.</p>
				<p> Másutt van dolgunk. A pincében.</p>
				<p>Oda Nagy uram csak a válogatott vendégeit eregeti, egy nagy csapóajtót nyitogatva
                  fel előttük, s az ő híre-tudta nélkül oda senkinek belépkedni+ nem szabad.</p>
				<p>A diákok úgy híják azt egymás között: hogy a „sacro sanctum*”.</p>
				<p> Ennek a szentélynek a két oldalát természetesen hordók foglalják el. Egy
                  oldalboltjában pedig van felállítva egy asztal, akörül zöldre festett
                  szalmaszékek; az asztal közepén egy tíziccés „órros”,
                  körülrakva egy tucat bádogpohárral.</p>
				<p> A sacro sanctum látogatói éppen most érkeztek meg. Tizenegyen vannak, a
                  tizenkettedik szék üresen marad.</p>
				<p>Kilencen tógátusok, kettő pedig, az akkori divat szerinti világi öltözetet visel:
                  szűk, csípőn alul érő zsinóros dolmánykát, körül fehér bárányprémmel, sokrétű
                  fehér nyakravalót, tászlis inget, virágos tarka mellényt és sárga csizmát. Ezek
                  „kinnlakók”, valószínűleg „baltás”-ok, ami a joghallgatók bevett neve. Egyébiránt
                  az is meglehet, hogy nem kinnlakók, hanem rendbontók, kik minden egyházi, polgári,
                  iskolai és társadalmi törvényekkel dacolva, önkényűleg levetették a tógát, s a
                  jóérzelmű népség közbotránkozására elég orcátlanok feszes dolmányban és
                  sabbesztekli helyett piros csákós süvegben menni végig azon a nagy hídon,* amely a debreceni sárlagúnák
                  fölött a kollégiumtól a városházig az utcán végigvezet.</p>
				<p>Az egyik diákra pedig, ugyan mondom, nem illik az a nyalka öltözet. Először, hogy
                  alig ötödfél láb magas; aztán a feje úgy a válla közé
                  van húzódva, mintha semmi nyaka sem volna; a fej búbján hosszú, arcban lapos, orra
                  fölfelé fintorult, szája széles és lefelé húzódó, szemöldöke sertés; s ami még
                  nagyobb kifogás benne, mind a két lábára sántít, úgyhogy mikor megy, mintha a
                  Balatonon csónakáznék, úgy dűlöng egyik csipejéről a másikra. Ez a görbe diák:
                  humanissime Biróczy Sándor.</p>
				<p> De annál délcegebb alak a másik ifjú; magas termete,
                  komoly, kissé erősen nyúlt arca, szelíd dióbarna szemei, vékony szemöldei,
                  gesztenyeszín fürtei két csigában kifelé göndörülve, ábrándozó jellemet adnak
                  tekintetének; csak összeszorított ajkai képeznek a többi vonások összhangjából
                  kivételt, azokban kemény önakarat, harapós dac van kifejezve; hanem aztán a szép
                  sima domború homlok kiegyezteti az ellentéteket, azon megtisztulva egyesül a két
                  ellentétes kifejezés, s a lágyságból lesz költői emelkedettség, a dacból
                  öntudat.</p>
				<p>Ez humanissime Jenőy Kálmán.</p>
				<p>A tógátusok között három alak válik ki; az egyik szertelenül magas, csontos,
                  szikár termet, kit a hosszú tóga még hosszabbnak mutat, fejét legörbítve tartja,
                  mintha restellné, hogy ilyen nagyra felnőtt, vagy mintha elvesztett tárgyat
                  keresne mindig a földön. Kiülő pofacsontjai, erős álla kemény kitartásról tesznek
                  bizonyságot. – Ennek a neve humanissime Barkó Pál.*</p>
				<p>Egy másik ifjú izgékony alakjával tűnik ki. Arca első tekintetre kellemetlen,
                  ragyaverte és veres, de szemei tüzében, arckifejezésében, mikor beszél, van valami
                  elragadó, mely őt egyszerre széppé teszi. Ez humanissime Borcsay
                     Mihály.</p>
				<p>Aztán még egy figyelemre méltó alak van: egy pirospozsgás siheder, kinek izmos
                  karjain megfeszül a tóga, s széles öblös melle inkább papruhába öltözött huszárnak
                  adja ki, mint teológiahallgatónak. Ez pedig Csuka Ferenc
                   humanissime, egyúttal „nagybotos*”, hanem az most nincs nála.</p>
				<p> A tizenegy ifjú körülállta az asztalt, mindegyik fogott egy poharat (annak meg
                     „finak” volt a neve), s azzal rázendítette a diákok
                  bordalát, mely elébb búsongó halottkísérő melódiával kezdődik, s azután
                  marsütenyben, végre rohamlépésben megy tovább; egyike a legszebb bordaloknak,
                  amiket valaha mester alkotott:
               </p>
				<p>Múlik, mint az árnyék ez az élet:Észre sem vesszük, hogy semmivé lett.Hej, bizony
                  esztelen,Aki búsul, midőnÖrömök közt mulathat és vigadhat!Észre sem is
                  vesziElsuhan élete;Elenyészik, mint az őszi pára, köd,Megszaporodik ez az
                  életfonál,A kotyogó kebelű kancsónál.Fogj, nosza kulacsokat,Tölts telt finakokat,A
                  fekete bajokatÖntözd le! </p>
				<p> S aztán megint vissza az első sorra: „Múlik, mint az árnyék ez az élet”.</p>
				<p> Hanem az ének kezdetén az történt, hogy az egyik diák a poharával feldöntötte a
                  gyertyát, s sötétben maradtak. Azért csak végigdanolták a nótájukat, s csak azután
                  kezdtek el kiáltozni: „Nagy uram, elaludt a gyertyánk!”</p>
				<p>A korcsmáros jött mindjárt a másik gyertyával, s egészen
                   debreceni szemet
                   csinált a látottakhoz, mikor a diákok szövétnekét
                  meggyújtotta. Tudniillik, hogy „debreceni szem”-nek nevezik azt, mikor valaki nem
                  akar valamit meglátni, amit láthatna.</p>
				<p> A hosszú asztalon ugyanis nem volt többé semmiféle kancsó; a diákok kezében nem
                  volt pohár; ott ültek azok csendesen és komolyan az asztal körül, mindenik előtt
                  egy iratcsomó, az asztalba fúrva ugyanannyi szeges végű kalamáris. S az
                     asztalfőn,hol a kancsó állt elébb, egy vastag
                  negyedrét alakú könyv.</p>
				<p> A kocsmáros nem kérdett, nem szólt semmit, a fejével bólintott egyet, s aztán
                  kiment.</p>
				<p>Az a nagy könyv volt a „csittvári krónika”.+</p>
				<p> 1665-ben kezdék el ezt a könyvet szerzeni, ha jól tudom, Sáros-Patakon, névtelen
                  szerzők.</p>
				<p> Nevezetes gyűjteménye volt az mindazon érdekes apróbb és nagyobb adatoknak, miket
                  a nagymérvű história elfeledett följegyezni lapjaira, vagy amit a hatalom vaskeze
                  kitépett e lapokból, vagy amiket az udvaronc hízelgés meghamisított azokban.</p>
				<p> Ezért a neve „csittvári krónika”.</p>
				<p> „Csitt” azt teszi, hogy „legyünk némák!”</p>
				<p>A jezsuiták, akikről ez a krónika sok kedvezőtlen adatot jegyzett fel,* azt híresztelték el felőle, hogy ez a válogatott
                  hazugságok és bolond ötletek tárháza, s még a nevét is elferdítették „Csicsvári
                  krónikának”, s ha valaki valami nagy bolondot vagy nagy hazugságot mondott, az
                  volt rá a közmondás, hogy „ez is a csicsvári krónikába való!” Hanem voltak –
                  kevesen –, akik tudták, hogy mi az; akik pedig nagyon keresték, sohasem tudták
                  meg, hogy hol van. Mindig a fiatalság kezén volt az. S a fiatalság rajongó, jó
                  titoktartó és jó szövetkező.</p>
				<p> Ott lehetett találni e krónikában az elfeledett, az eltemetett országos
                  gyászeseményeket; mindig volt itt valami, amire fátyolt kellett vetni, amit az
                  utókorral el kellett felejtetni; amire rá kellett fogni: Álom volt az! Hazugság
                  az!</p>
				<p>Az utolsó Zrínyinek fogsága, ki börtönében elfeledett
                     beszélni.</p>
				<p>A harmincnégy gályarab szenvedése, kik mind magyar
                  prédikátorok voltak.</p>
				<p>Az örök kenderkötél története, amit
                   Pálffy Antal grófnak holta napjáig kellett nyakán viselnie, hogy minden
                  percben megemlékezzék rá, ha netalán ifjúkori rajongása megint elővenné, hogy már
                  egyszer egy ilyen patriotikus botlásért ezt a kötelet szerezte a nyakára, s a
                  kötél vége a hatalom kezében van.</p>
				<p>Mikes Kelemennek, Rákóczi
                  titkárának, siralmas levelei Rodostó partjáról.</p>
				<p>Caraffa eperjesi mészárlása.</p>
				<p>Vak Bottyán viselt dolgai; Józsa
                     vezér járása-kelése.</p>
				<p>A pozsonyi diétán elhallgattatott urak titkos
                  története.</p>
				<p> Sok nagy uradalom keletkeztének szomorú adatai.
               </p>
				<p>És ezekkel vegyest nagy históriai személyeket jellemző adomák. Mária Terézia és
                     magyar udvari bolondjának komoly alapú tréfái.*</p>
				<p>A kecskeméti rácpusztítás
                   és az erdélyi pórlázadás
                  leírása.</p>
				<p>A debreceni castellum kísértetes rejtelmeinek
                     felvilágosítása.</p>
				<p>És ezek közt emlékezetes epigrammok, gúnyversek és erős
                  politikai pasquillusok.</p>
				<p>Ott volt feljegyezve Bercsényi verse:*</p>
				<p>Bátya, ne higgy a németnek,Akármivel hitegetnek;Mert ha ád is nagy levelet,Mint a
                  kerek köpönyeged,Pecsétet üt olyat rája,Mint a holdnak karimája,Nincsen abban
                  semmi virtus,Verje meg a Jézus Krisztus! 
               </p>
				<p>Az országgyűlési gúnyiratok; az emlékezetes „compono, impono
                  ” kezdetű, mit a soproni
                     országgyűlésre írtak, a
                   törvénytemetési paródia az 1791-i országgyűlésről.</p>
				<p>A gúnyversek, miket József császárra írtak a jezsuiták,* Josefus lutheringusnak csúfolva őt, s a császár
                  válasza rájuk: „Aquila non captat muscas.” (A sas nem
                  kapkod legyek után.)</p>
				<p> S később aztán a berlini gúnydal, melyben egy posta két tarisznyával jön elő, az
                  egyikben viszi a császár kedvező rendeleteit, miket májusban kiadott, a másikban
                  ugyanazoknak júniusi visszavonását.</p>
				<p>A sajátságos tarifa, melyet a török a legutóbbi háborúban
                  a foglyok váltságdíjára megállapított: mely szerint egy német lovas katona 5
                  forint, egy magyar gyalog 3 forint, egy huszár 10 forint, egy havasalföldi nyolc
                  garas.</p>
				<p>Mélyen titkolt politikai iratok: Martinovich
                   katekizmusa, a
                   Manch–Hermaeon, – I.
                     Napóleon proklamációja a magyarokhoz! – az Árpád-ivadék,
                   Crouy-család
                   dokumentumai; s az a végzetes színdarab, melyet XVI.
                     Lajos lefejeztetéséről írtak,
                  s melyet K… ban elő is adtak a diákok: a XVI. Lajost személyesítőnek egy álfejét
                  levágva guillotine-nal, amiből az lett, hogy majd az igazi fejét is utána
                  vesztette; – s más ilyen szomorú emlékű iratok, miket a szerzők
                     sírjának porával porzóztak be!</p>
				<p>Azután vallásos tartalmú ritkaságok. Luther aforizmái.*
                  A jezsuita parancsok. A
                  nagyszombati veres barátok
                  tragédiája. A Bafometh-bálvány
                   imádóiról szóló mondák. Az őskori
                   ördögidézési formulák. Hatvani debreceni tanár
                  bűvészetének emlékezetes hagyománya: a végzetes „cras” fölirat (holnap) története, a megénekelt
                  rémtörténettel együtt, mit e hagyományos vers örökít:</p>
				<p>Infans, ut vervex, puerulus, nupta, maritus.Cultello, flamma, fune, dolore
                  cadunt.(Bárányként csecsemő, kis gyermek és anya és férjKés, láng és kötelen s
                  fájdalom által esék.) 
               </p>
				<p> A rejtelmes epitaphium története az volt, hogy egy
                  kisgyermek játékból csecsemő testvérét lekéselte; aztán féltében a kemencébe bújt,
                  ott kenyérsütő anyja ráfűtött, az anya kétségbeesetten felakasztotta magát, s a
                  hazaérkező férj fájdalmában szörnyet halt. – Ez eseményről írandó epitaphiumra
                  Hatvani jutalmat tűzött ki, s a legrosszabb diák írta rá a legjobb verset. Persze,
                  hogy az ördög készítette azt neki.</p>
				<p>Ott voltak a sejtelmes próféciák messze századokból, a
                  jelen időkre jóslók és nagy emberek emlékezetre méltó mondásai.</p>
				<p>Közben tarkázva voltak a lapok nevezetes arcképekkel. Némely arckép olyan is
                  volt, amelyhez nem volt törzs.</p>
				<p>És rég elhangzott, eltiltott, a levegőből is kitépett dalok
                   hangjegyei, miket egykor tárogatókon fúttak, táborban énekeltek, s miknek
                  nem volt szabad hangzani többé. A csittvári krónika
                  azokat is megőrizte. Szerzői mindenhez értettek: íráshoz, rajzoláshoz, zenéhez, a
                  világ minden nyelveihez, és mindenütt jártak, mindent megtudtak, összeszedtek,
                  megtakargattak.</p>
				<p> Ilyenforma tartalma volt a csittvári krónikának.</p>
				<p> Nagy vastag könyvre nőtt már az fel, s minden évben új meg új lapokat tettek
                  hozzá, mik nem voltak egymáshoz fűzve, hanem közös tábla gyanánt egy nagy borjúbőr
                  borítékkal voltak összefoglalva.</p>
				<p>A krónikaírók mindig tizenketten voltak. Eskü és becsületszó kötelezte őket,
                  soha, senkinek, semmi esetben el nem árulni a krónika hollétét.+ Ha egy eltávozott a kollégiumból, helyette választottak
                  újat, de annak mind a tizenegy tag szavazatát kellet bírnia. Voltak tanárok, kik
                  diák korukban szintén részt vetteka krónikaírásban,
                  akik aztán a hatalmi polcon ülve, ellene fordíták nézeteiket; de már azok hiába
                  keresték a krónikát ott, ahol az ő idejükben volt, már akkor máshová+ volt az rejtve. Reverendissime* A… három esztendeig kutatta a krónikát inkvizítori buzgalommal, s
                  azalatt mindennap rajta ült. Ott volt az a katedrája padozata alá rejtve. Ott
                  persze nem kereste senki.</p>
				<p> Jelenleg itt van az a Nagy urampincéjében. De hogy
                  annak melyik odújából került elő,azt Nagy uram maga
                  sem tudja megmondani.</p>
				<p> A krónikaírók minden vasárnap összegyűlnek a nagyerdői csárda pincéjében, s
                  bemutatják, amit azóta szereztek. A többség határoz fölötte, hogy érdemes-e az a
                  krónikába fölvetetésre.Azután, hogy szabad-e arról
                  másolatot venni, vagy unikumnak marad a krónikában, és nem szabad
                  elterjesztenie?</p>
				<p> A költeményekről többnyire szabad volt másolatokat venni. Akkor ez volt az
                     irodalompártolás. A kedvenc költő munkáit leírta
                  ki-ki magának sajátkezűleg. Ott nem izgágálkodhatotta
                  cenzúra. Egymás közt pedig sohasem nevezték azt „Csittvári króniká”-nak, hanem
                  „Koszorú”-nak, hogy a cím ne menjen szét a szelekbe.</p>
				<p> Ez idő szerint Jenőy Kálmán volt a krónikások társulatának elnöke.</p>
				<p> Midőn a kocsmáros rájuk csukta az ajtót, Jenőy megnyitá a gyűlést.</p>
				<p>– Barátim. Ma egy hete, mint tudjátok, egy társunk adatát visszautasítottuk. Ez a
                  „Dungó” dala. Igaz, hogy gúnyvers, minők vannak a
                  krónikában; népszerű is, mert hiába doboltatta ki a tanács az utcaszegleteken,
                  „hogy a Dungót ne danolják” – az volt rá a felelet, hogy „csak azért is Dungó!” –,
                  hanem mindamellett nem érdemes, hogy a krónikában a helyet foglalja. Egyikünk sem
                  hipokrita; nem prédikátoroskodunk, feljegyeztük a legkegyetlenebb ítéleteit a
                  közvéleménynek a legnagyobbak fölött is. S ha egy igazi költő lángesze
                  trivialitásokba téved, annak is helyet adunk az olympon; Apollo kihágásai isteni
                  skandalumok, s méltók márványba vésetésre; de ha Marsyas* trágárkodik, meg kell nyúzni! Ez a „dungó” egy olyan sárban járó, s
                  amellett oly ostoba nóta; szövege undorító, dallama sületlen; csupa kicsiny
                  nagyságok szidalma, még kisebb nép által, hogy a jelenkor szégyenleni fogja azt, s
                  a jövő kor átugrik rajta. Azért nem vettük felazt a
                  „Koszorú”-ba. Most az a társunk, ki ezt ajánlotta, s ki azt, mint tudjuk, maga
                  szerzette, e visszautasításért ránk megneheztelt, s íme ma már meg sem jelene
                  közöttünk. – „Genus irritabile vatum.” (A költők ingerlékeny nép!) Tartok tőle,
                  hogy még gonoszabbra is képes. Azért azt indítványozom előttetek, hogy a mai
                  összegyűlésünk legyen e helyen az utolsó, s jövőre más helyet keressünk.</p>
				<p> Mindenki helyeslé az indítványt. Az elnök megbízatik más helyet keresni. A
                  mentségtelenül kimaradt társ pedig még egyszer felszólíttatik, mielőtt helyébe más
                  választatnék.</p>
				<p> – És most térjünk át a rendre. Biróczy Sándor barátom van feljegyezve első
                  előadásra.</p>
				<p> A kis sánta ember felállt, s elővonta bekecse zsebéből az avatag iratokat, s
                  elkezdé recsegő, ráspolyhangú szóval:</p>
				<p> – Ismét jutottam többrendbeli szatirikus költeményekhez, amik eddigelé még
                  unikumok.</p>
				<p> – Kérjük felolvastatni.</p>
				<p> – Az első Kovács József verse a „kopott nemesekhez”.
               </p>
				<p>Rettenetes egy gondolat! E század első felében egy ilyen blasphemiát* versbe szedni merni!</p>
				<p>Földiek! Lehettek nemesek, meddő tök –Fejjel is, ha egyszer van kutyabőrötök.* Lehettek, ha függnek gunyhótokban ősiAtyátoknak rozsdás
                  fegyveri, köntössi.Mind nemes az, aki megmohosult
                  neveElébe egy fakó görcsös „N”-et teve.Lám, a régiség is nektek az efféleCsúffá
                  lett rangot már eb-bőrre festé le.Óh idők, erkölcsök! már ma a nemesiRang az
                  agarak közt csak a nyulat lesi.Ah nem! nem ily színnel kell azt az isteni,Szívben
                  lakó nemes rangot lefesteni:Mert ráillik árva, keseredett DózsaKatonájára is a
                  koszorús rózsa,Ha megsértett szíve a felfegyverkezettNemes elszántsággal azért
                  fogott kezet,Hogy az elalélt Just a lármás kard neszeÁltal orvosolván, ismét
                  felébressze.Azok érdemlik meg azt a nevet, akikKözt a halhatatlan drága Virtus
                  lakik;Nem az, aki a holt ősöknek penésszelBévont+
                  érdemik közt szunyókálván vész el.– – – – – – – – –Én Nemes vagyok; de nem tudom a
                  nagy NemFényétől elvakult Apám az-e vagy nem?</p>
				<p> No, hiszen jó szerencse, hogy akkori időkben az ilyen verseket nyomdai festék nem
                  sokszorozhatta, mert szerzőjükkel az a hármas fátum történt volna, hogy először is
                  a publikum beveri a fejét, másodszor a hatóság lehúzza a bőrét, és harmadszor a
                     bőrébőlkiugratott lelke egyenesen a pokolra
                  esik.</p>
				<p> A tíz bíró egyhangúlag méltónak ítélte a verset a krónikába beíratásra, s
                  engedelmet adott lemásolására is.</p>
				<p> A kis sánta diadalizzadtan törlé meg serteborostás homlokát, s szatírnak illő
                  szemöldeivel hunyorítva mondá, hogy van még egy másik is.</p>
				<p>Ennek pedig a címe: „A két forintos Tallér, a Vén Krajcár és Kajla Márjás együtt
                  való beszélgetése.+*”</p>
				<p> Ez pedig egy politiko-financiális gúnyköltemény,
                  melyben a feketebankós gazdálkodás van kegyetlenül ostorozva.</p>
				<p> Egyhangúlag felvétetett a krónikába.</p>
				<p> A két bemutatott költemény a krónika nagyságához mért papírra volt írva, hogy
                  egyenesen beilleszthessék.</p>
				<p> – Most következik Barkó Pál barátunk.</p>
				<p> Ez a hosszú, csontos alak nagy buzgalommal tanulmányozza a keleti nyelveket,
                  minden üres idejét a könyvtárban tölti, abban görbült úgy előre a nyaka; a vakáció
                  idején pedig gyalog elvándorol messze utakra, s kutat ősrégiségeket. Szavát ritkán
                  hallani, pedig tízféle nyelven tudna felelni akárkinek. Van tőle már egy érdekes
                  ismertetés Juliánról, ki IV. Béla idejében
                  harmadmagával elindult az ősmagyarokat felkeresni; visszajött és tudósítá a
                  királyt, hogy a Volgán túl még van egy nagy magyar nép, mely ősvallását tartja,
                  saját betűket használ. – Hanem aztán jött a mongol csorda s végigsepert egész
                  Európán. Az ősmagyar népet ki tudja hová terelte el?</p>
				<p> Barkó Pálnak azóta mindig az zúg az agyában, hogy milyen derék volna ezeket az
                  ősrokonokat valahol felkeresni a világ pusztaságaiban.</p>
				<p> Most éppen az ősmagyar betűket mutatja be társainak.
                  Még a tizenkettedik században a papok is ezekkel írtak; egyszerű vonalakból vannak
                  azok összetéve, miket könnyű volt késsel egy négyszögű pálca négy oldalára vágni,
                  úgy olvasták a sort felülről lefelé. A magyar hitrege, a régi pogány dalok ily
                  botokra voltak felróva. A keresztyén hitbuzgalom elégette azokat, ahol találta. A
                  székelyföldön maradt meg egy templomon még ilyen írás.
               </p>
				<p> A fiatal krónikások nagy figyelemmel hallgatták az ifjú archeolog értekezését, s
                  azt is átvették a krónikába.</p>
				<p> Harmadik előadó volt Jenőy.</p>
				<p>Szent István koronájáról beszélt. Olyan dolgokat
                  mondott el, amiket ma is csak suttogva lesz jó+
                  továbbadni: hogy az a korona mindenestül, gyöngyöstül, drágakövestül nem ér többet
                  tízezer tallérnál, sőt egy bécsi ötvös ajánlkozott, hogy ezer tallérból kiállítja
                  mását, mégis hetvenezer aranyat adott érte első Mátyás idejében az ország, hogy
                  visszakapja, pedig ahogy a rajta lévőképek és nevek
                  bizonyítják, ez a korona nem is volt soha szent Istvánnak a fején.* Az angelus, aki azt hozta, nem valami angyal; hanem
                  ???????, ami görögül „küldönc”-öt jelent. Dukas Mihálynak
                  valami embere.</p>
				<p> A hallgatóknak hidegen borsózott végig a hátuk. Az ilyen felfedezések
                  megpróbálják még a legerősebb szíveket is. Éppen, mint mikor azt kell hallani,
                  hogy ezt a világot nem teremthette hat nap alatt az Isten; mert íme itt vannak a
                  geológia bizonyítványai ellene. – Az ember nem szereti, ha az illúzióit
                  háborgatják.</p>
				<p> Ez értekezés is felvétetett a krónikába, de utána lőn jegyezve, hogy ezt soha le
                  ne írja, tovább ne adja senki.</p>
				<p> (Biz azt ki is nyomtatták már azóta.)</p>
				<p> Most következett Borcsay.</p>
				<p> A himlőhelyes ifjú sokat tartott szavalási tehetsége felől; neki nem volt elég az
                  asztal mellett ülve felolvasni a maga részét; ő szavalni szokta azt könyv nélkül
                  és kiállva a középre, hogy a két kezével szabadon hadonázhasson.</p>
				<p> Egy felfordított szűrőkád volt a rostrum, onnan
                  mennydörgött alá.</p>
				<p> Szavalatának tárgya Csokonai Vitéz Mihálynak egyik titokban tartott verse volt e
                  címmel: „Vallás.”
               </p>
				<p> Hajmeresztő poéma.</p>
				<p>Megtámadja magát a pozitív vallást, gúnnyal és komolyan, emberszeretetből,
                  istenismeretből. Nem a pápista vallást; valamennyit; mindenféle dogmát, religiót,
                  legyen annak papja érsek, dervis, bonc, rabbi vagy superintendens!* Megtámadja a tornyokat, templomokat, s azt meri
                  mondani, hogy egy cifra toronynak az árából száz szenvedő embernek lehetne
                  menházat építeni.</p>
				<p> E rettenetes költemény egy sötét, félig világított földalatti odúban elszavalva
                  egy hosszú, fekete ruhás papforma alaktól, más nyolc fekete ruhás papforma alak
                  előtt, a legborzalmasabb konspiráció képét mutatta fel, amit valaha föld alatt
                  forraltak.</p>
				<p> Az egy szál gyertya úgy lobogott az asztalon, a körülülő arcokat reszkető
                  világításba hozva.</p>
				<p> A szavalónak a tekintete pedig egészen fel volt magasztosulva. Elfeledteté, hogy
                  nem szép, hogy ragyái vannak: a lélek ült rajta, csillagfény volt körülte. – Azt
                  mondják az ilyenre az igazhivők, hogy „az ördög is szereti a magáét!”</p>
				<p> Négy társa tapsolt neki és vivátot kiáltott; hatan hallgattak.</p>
				<p> Egy vén teológus azt a megjegyzést tevé rá, hogy ez a költemény igen szép; de egy
                  századdal korán született, és ránk nézve még akkor is
                  nagyon korán.</p>
				<p> A többiek hallgattak.</p>
				<p> Jenőy föltevé a kérdést, hogy beírassék-e e költemény a krónikába?</p>
				<p> Titkosan szavaztak. Az volt a módja, hogy bezárt öklét mindenki egy lefordított
                  kalpag alá bedugta, s egy fehér vagy fekete cédulát hagyott alatta.</p>
				<p> Jenőy felemelte a kalpagot. Csak hat szavazattal öt ellen lett eldöntve, hogy
                  Csokonai ismeretlen verse befogadtassék a krónikába.</p>
				<p> Következett a második kérdés: „szabad legyen-e e költeményről másolatot
                  venni?”</p>
				<p> Jenőy feltette magában, hogy „nem”-re fog szavazni. Ha e költemény kimegy innen,
                  veszélyt fog hozni az egész társulatra. Maradjon ez a késő kornak.</p>
				<p> Aztán mikor másodszor fölemelte a kalapot,hét fehér
                  és csak négy fekete cédula volt alatta. Egyik a feketék közül a sajátja.</p>
				<p> Tehát „kettőnek” az először „nem”-etszavazók közül
                  kellett másodszor „igen”-re szavazni.
               </p>
				<p>Jenőy súgva mondáa mellette ülő sántának:+</p>
				<p>– Nem tetszik nekem az, hogy először hat, azután
                  hét. Vigyáznunk kell egymásra….</p>
				<p> A költeményt aztán mindannyian leírták, Borcsay diktandója után.</p>
				<p> Azzal mindenki kiverte a pennáját, becsavarta a kalamárisa födelét, s elrejté azt
                  a tóga zsebébe hátul. Az írásnak e napra vége van.</p>
				<p> De még valami van hátra.</p>
				<p> Csuka Feri felleghajtójának hármas gallérja közül előkerült egy sajátságos
                  instrumentum. Olyan mint a klarinét, de rokon a trombitával: fa a fuvolája, a
                  tölcsére öblös; a fúvója hosszú és vékony, mint a tollszár.</p>
				<p> Ez a „tárogató”.
               </p>
				<p> Tiltott, üldözött hangszer. Kiáltó emlék azokból az időkből, amikor még rebellis
                  kurucok hordták zászlóikat egész Német-Újvárig, s harsogtatták a
                  szabadságdalokat.</p>
				<p> Össze kellett törni minden tárogatót. Nehogy még valaki belefújjon ez ördöngös
                  hangszerbe, s arra ismét előrepüljenek annak üregéből mindazok az alvó démonok,
                  amik egykor a repkedő zászlókon szerettek lovagolni, nyerítő paripák, csattogó
                  szablyák hangjával véres menyegzőben párosodni. Rég kiveszett már az ivadékuk is e
                  harcbűvölő hangoknak. Megégtek a tárogató forgácsaiban. Utolsó riadójuk az volt,
                  mikor a kemencében pattogott a fájuk. A nótákat is elfeledte mindenki.</p>
				<p>Utoljára fújták e nótákat a budai országgyűlésen a felgyűlt nemesi bandériumok
                  előtt, mikor a koronát Bécsből hazahozták; akkor hallatta még egyszer a tárogató a
                  „Héj Rákóczi, Bercsényi!” indulót – s aztán azt a másikat: „Őszi harmat után.”
                  Volt is nagy riadal Budán. Mintha a félvilágot akarta volna vállára venni a
                  magyar! – Hanem már tizennyolc év múlva a nemesi felkelő bandériumokat ezzel a
                  marssal vitték a táborba: „Hol lakik kend, komámasszony? Keresztúrban!”* De úgy is vették hasznát. Mert a másik nóta nagy hamar
                  az lett, hogy „Retirálj, retirálj! Komáromig meg se állj.”*</p>
				<p>A csittvári krónika ez eltemetett dalok hangjegyeit is őrzi. Csak tárogató kell
                  hozzá, mely azokat kiadja; meg ember, aki a tárogatót tudja fúni. Mert mesterséges
                  eszköz az. Nehéz kitalálni a fúvásmódját;aki nem ért
                  hozzá, egy sikoltó hangnál egyebet nem tud belőle kihozni, aki pedig tudja
                     nyitját,annak annyiféle hangot ad,+ ahányat kíván tőle; sír, buzdít, harsog, kesereg,
                  feljajdul, a levegőt hasítja, s megint panaszra fordul, egész a
                  szellősuttogásig.</p>
				<p> Maga a szóbeli értelme a Rákóczi nótáinak nem valami
                  különös.</p>
				<p> Annak a nótának a szövege, amit az őrtüzek mellett panaszolt el a tárogató, így
                  szól:</p>
				<p>Hejh, a sasnak körme között,Körme között,Hervad mint a lép,Szegény magyar nép.Lám
                  a német mily kövér,  Bőribe se fér.Mégis mindig többet
                  kér.Szegény magyar vér! </p>
				<p> Biz ez együgyű versecske; hanem mikor az a tárogató magyarázni kezdi a fiatal
                  diák kezében, mennyi emlékezet van abban! Aki hallja, azt képzeli, hogy élt már
                  akkor, mikor ennek a versnek a történetét játszották, maga is részt vett benne,
                  aztán meghalt, megint újra született, a két élet között elfeledte az elébb
                  történteket; hanem ezeknek a láthatlan lényeknek az érintésére, ezekre a hangokra
                  megint megzendült a lelkében a megelőző élet minden emléke.</p>
				<p> Még kevesebb jelentőségű a harci riadója:</p>
				<p>Hejh! Rákóczi, Bercsényi!Vitéz magyarok vezéri:Hová lettél Bezerédy?Nemzetünknek
                  fényes csillagai!Ocskay? </p>
				<p> De ennek a nótája már a kétségbeesés rivallása. Az utolsó erőfeszítés
                  halottébresztő felhívása. Tűz van a hideg fában!</p>
				<p> Lám, azok a fiatal diákok, hogy hevülnek, hogy ég az arcuk a kürtriadóra.</p>
				<p> Pedig hát mit nekik Rákóczi? Bercsényi? Bezerédy?</p>
				<p> Ki volt az az Ocskay?</p>
				<p> Tanítja azt valaki? Tudja azt valaki?</p>
				<p> A harmadik nótának a verse pedig éppen igénytelen. Pedig az volt legjobban
                  eltiltva, megüldözve; sok ember megheverte miatta a börtönök reves szalmáját!</p>
				<p> Pedig hát mi van azon, hogy</p>
				<p>Őszi harmat utánFujdogál a téli szél,Fujdogál a téli szél.Zöld erdő árnyékát,Piros
                  csizmám nyomátHóval födi el a tél,Hóval födi el a tél.
               </p>
				<p> Hanem ez volt az a dal, amellyel a kiűzött fejedelem utolsó csapatjai búcsút
                  vettek a hazai hegyektől.</p>
				<p> Az ő piros csizmáik nyomát födte el hóval a tél! S olyan jól elfödte, hogy soha
                  sem is tértek e nyomok többé vissza.</p>
				<p> És még most sem tudja senki, aki e búsongó búcsúdalt hallja, hogy mi van abban,
                  amitől a könny a szemeket eltölti, s a keblet elnyomja valami nehézség.</p>
				<p> Egyik lehajtá fejét az asztalra, úgy sírt rajta, a másik félrefordult; az
                  orientalista hátraszegte fejét, mintha távolba nézne; magának a tárogatót fúvónak
                  is két kövér csepp víz gördült végig duzzadó orcáján.</p>
				<p> A sötét tógás alakok csendesen zengték a tárogató után:</p>
				<p>Zöld erdő árnyékát,Piros csizmám nyomátHóval födi el a tél,Hóval födi el a tél. </p>
				<p> ……Perduellio volt e dalt énekelni!</p>
				<p> Egyszerre a pincegádorból, mint a behemót kiáltása,
                  hangzik Nagy uram jelszava:</p>
				<p> „Ad cantum!” (Fel dalra!)</p>
				<p> A diákok egyszerre fellökik az asztalon lobogó gyertyát, s a következő percben a
                  sötétben felzendül a leglármásabb bordal:</p>
				<p>Hejh, hajh!Igyunk rája!Úgyis elnyel+ a sír szája,Ott lesz fáradt testünkCsendes hazája.– Ez
                  a bortól undorodik; –– Ez, mint szapu, sajtár iszik:
                  –Ez nem iszik; – ez nem józan; –Itt is, ott is, nagy hiba van.Ejh hajh! igyunk
                  rája!</p>
				<p> Mire a világosság kívülről megjelent a pincében, a csittvári krónikának híre sem
                  volt sehol; kalamáris, íróeszköz eltűnt az asztalról, helyette ott állt a tíziccés
                  órros az asztalon, s minden diák kezében magasra volt emelve a bádogpohár.</p>
				<p> „Bacche! Éván! Evoe!” 
               </p>
				<p> A pincének egy oldalbenyílója volt az, ahol a krónikások gyülekezetüket tarták, s
                  odáig egy hosszú boltüregen kellett végigmenniök a behatolóknak két sor hordó
                  között.</p>
				<p> A szűk thermopylaei szorosonfeltartóztatni a maguk
                  perzsáit vállalkozott Borcsay egyes-egyedül, amíg társai a krónikát
                  eltüntetik.</p>
				<p>E leonidási vállalat abból állt, hogy Borcsay
                  holtrészegnek tettetve magát, eléje ment az invasionalis* hadnak, s gáncsot vetett az egész tábornak.</p>
				<p> Állt pedig e tábor clarissime domine professor Muskotályiból, kit két esküdt diák
                  kísért lámpásokkal, mely lámpások méltánylandó elővigyázatból sodronnyal voltak
                  betörésmentesítve, és azonkívül két iskolaszolgából.</p>
				<p>Érdemes lesz megjegyeznünk, hogy éppen ez a clarissime domine+ Muskotályi volt azon nevezetes egyéniség, akit a Dungó gúnydala egy
                  évtizedre halhatatlanná tett, s aki már egy év óta eszi a mérget amiatt, hogy
                  éjszaka a csúfondáros dalokat impertinens nebulók az
                  ablaka alatt éneklik, s e méregevéstől úgy meghízott, hogy már imádkozni sem tud;
                  mivel hogy a két keze ujjait nem tudja egymásba tenni a kövérségtől.</p>
				<p> Alacsony, köpcös termetét rókatorkos panyóka-mente fedi, mely alól folytatásképp
                  jön elő a kapcsos reverenda, akkori idők tisztes viseleteképpen.</p>
				<p>Az a gonosz paniperda Borcsay tehát azt a hadi
                  fortélyt találta ki, hogy ő teljesen elázottnak tettetve magát, nagy tántorogva
                  jött az eloltott gyertyával, rekedt hangon rikácsolva hozzá a megfelelő nótát:
                  „Hol eloltja, hol meggyújtja, csak a szívem, csak a szívem szomorítja”,* amely nóta közben aztán oly veszedelmes összeütközésbe
                  hozta az előre lódult fejét a clarissime domine orrával, hogy szinte betörte
                  azt.</p>
				<p> Akkor aztán megijedt; hátrahőkölt, s merev szemekkel bámult a szemközt
                  jövőkre.</p>
				<p> „Hát maguk kicsodák?”</p>
				<p>Olyan élethíven tudta adni a kábult részeget, aki már senkit sem ismer; azzal az
                  üvegtekintetű szemmeredéssel, azzal az elejtett szájjal, azzal a háromfelé+ esni akaró termettel, hogy első tekintetre szinte
                  elhitte neki a clarissime a komédiát s mérgesen rivallt rá:</p>
				<p> – Kend otromba részeg. Már engem sem ismer. Én physices professora vagyok.</p>
				<p> Erre a szóra a nagy gaukler bölcs képet öltött, ahogy
                  részeg ember szokott, mikor okosat akar mondani.</p>
				<p> – Az nem lehet! Az én professzorom nem jár ilyen késő éjszaka kocsmázni. Az
                  otthon van már és alszik.Ha pedig kegyelmed a physices
                  professor, mondja meg nekem, miért csavarodik a paszuly a karó körül balra, a
                  komló pedig jobbra?
               </p>
				<p> Ezt persze Buffontól kezdve Diószegiig még eddig senki
                  sem tudta megfejteni; amiért is a clarissime nagyon megharagudott a kapcáskodó
                  diákra s rárivallt keményen:</p>
				<p>– Menjen kend az utamból, kend részeg nebuló! Én inquirálni* jöttem ide.</p>
				<p> Erre a szóra a megrettenő részeget adta elő Borcsay. Elkezdett sírni, ordítani,
                  hogy ő most van itt legelőször; térdre esett, esküdött, hogy sohasem iszik többet;
                  bocsássanak meg neki, irgalmazzanak a fejének! Megkapta a clarissime kezét,
                  kebléhez szorongatta; s mikor az nagyon mérgelődött már, mikor a két jurátus és
                  két dárdás is segélyére sietett, hogy a feltartóztatástól megszabadítsa termetét,
                  akkor meg éppen ahhoz folyamodott Borcsay, hogy előkészületet tett oly
                  kitörésekre, amiket csak a viharos tenger s a még viharosabb bor szokott előidézni
                  az embernél, mely szándékolt eruptiótól ijedtében aztán mind az öt megretirált, s
                  lőtávolon kívül helyezte magát. Denique Borcsay e hercehurcával időt nyert
                  társainak a krónika eldugására; mire az inkvizíció utat tört magának a benyílóig,
                  már akkor nem volt ott más, mint egy víg társaság, mely a hosszú asztalt
                  körülülve, dalolt és poharazott.</p>
				<p> Az elnöki széken már nem ült Jenőy, hanem sánta Biróczy.</p>
				<p> A diákok nem mutattak semmi meglepetést a clarissime megjelenésén.</p>
				<p> A csárdázást tiltja ugyan az iskolai törvény, de nem veszik azt szigorúan: amit a
                  büntetés mérlege is bizonyít; például a pápai kollégiumban tíz garas volt a
                  büntetése a kocsmában kapatásnak, s ezzel egyenlő értékű a más kollégiumokban, hol
                  a büntetést naturáliákban adták ki (börtön, megdorgáltatás). Annálfogva nagyon
                  érthető volt a meglepett krónikásoknak azon törekvése, hogy inkább engedjenek
                  magukra bármily magas fokú kocsmai kihágást bizonyulni, semhogy annak a gyanújába
                  keveredjenek, amit éppen elkövettek: költemények szavalása! tudományos értekezés!
                  tárogató-fúvás! krónikaírás! Clarissime domine Muskotályi ünnepélyes tekintetet
                  akart adni arcának, ami sehogy sem illett neki. Az átkozott diák előtt egészen oda
                  volt a tekintélye már. Pedig igazán tudós ember volt. De szerencsétlen termete
                  miatt kikaptak rajta, s aztán ő is üldözte a diákot. Akárhányszor meglátott az
                  iskola falára felmázolva veres krétával egy nagy gömböt, annak tetejében egy kis
                  gömböt, a nagy gömbnek négy vonással kezet-lábat, a kis gömbnek két ponttal, meg
                  egy húzással szemet-szájat festve: alá sem volt írva a neve, mégis tudta, hogy ő
                  az ott. Még a tanodai táblán is ott találta ezt a mértani ábrát: aláírva Q. F.
                     D. – Mégsem volt jó kedve.</p>
				<p> – Mit mívelnek kendtek itt? – kérdezé parancsoló orrhangon, s nádbotja végével
                  odakopogtatott az asztalra.</p>
				<p> Sánta Biróczy érzé magát felhívatva az elnöki válaszadásra:</p>
				<p>– Az exegeticát fejtegetjük. A kánai menyegző* a textus.</p>
				<p> – Nem kendhez szólottam. Humanissime Jenőy miért nem ül kend az elnöki
                  széken?</p>
				<p> Jenőy előbb gúnymosollyal vetette magát hátra székében; aztán diákos humorral
                  felelt:</p>
				<p>– Ennek oka a fizika szabályában rejlik: „de impenetrabilitate corporum” a testek
                     áthatlanságáról.Mivelhogy Biróczy már ott ül, s
                  mivelhogy Biróczy „test”, s mivelhogy „a testek” áthathatlanok,+ s így két test egyszerre egy helyen nem lehet.</p>
				<p> – Nemde, nem kend-e a krónikaírás prezidense?</p>
				<p> Jenőy bámuló arcot csinált.</p>
				<p>– Miféle krónikáé? A Krónikon Budensét tetszik-e
                  érteni? vagy Anonymus Belae regis notariusét? avagy
                     Szalárdy krónikáját, vagy Márkus* festett krónikáját, vagy a carmen miserabile
                  krónikáját?</p>
				<p> – Ne csináljon kend magából bolondot. Kendnek becsületes arcához nem illik a
                  komédiajátszás. Kendtek itt tiltott conventiculumokat
                  tartanak, melyeket tilt Leopoldus I. törvénye; kendtek
                  itt calumniákat támasztanak, miknek büntetése
                  megszabatik a II: 71-ben, a magas udvar és az országgyűlési követek ellen
                  rágalmazó verseket és pasquillusokat jegyezve fel róluk.</p>
				<p>– Depraecor! – szakítá félbe Jenőy. – Nekem mint
                     juristának a törvények idézését jobban kell tudnom;
                  a conventiculumokat I. József törvényei tiltják: 1599: 25.* A calumnia pedig, melyet II: 71. megfenyít, nem rágalom, hanem
                  igaztalan perlekedés címe. Az a calumnia, mely a felséges udvarra vonatkozik, I.
                  István II. 53-ban fenyíttetik halállal, amely pedig
                  rágalmat jelent az inclyti Status et Ordines ellenében,
                  ezt az 1725: 7. és 9. bünteti kétszáz forintokkal.</p>
				<p> A clarissime domine majd kiugrott a bőréből dühében.</p>
				<p>– Nem azért jöttem én ide, hogy itt kend nekem a Tripartitumból* prelegáljon; hanem hogy adja
                  elő azt a krónikát, hol van?</p>
				<p> – Ilyen nevű állatról közöttünk soha említés sem tétetett.</p>
				<p> – Casuista! Jezsuita! A nevekbe kötelőzködöl! Tudom, hogy egymás közt Koszorúnak
                  nevezitek azt. Hol van a Koszorú?</p>
				<p> Jenőy folyvást zavartalan humorral felelt:</p>
				<p> – Koszorút csak kétfélét ismerek; az egyiket csinált virágból a menyasszony
                  fején, a másikat babérlevélből a sültmalacon. S minthogy az egyik sincs e
                  helyütt…</p>
				<p>– Tace! Hasztalan a tergiversatio!* Mindent tudok. Fel vagytok adva! Valljátok meg bűneiteket őszintén; az
                  büntetésteket enyhíteni fogja. Adjátok elő irataitokat.</p>
				<p> – Quaeras! (keresd!) – ordíta közbe egy basszus hang. Barkóé volt az. S erre
                  unisono felkiálta a többi „quaeras!” keresd!</p>
				<p> A clarissime azzal nekiindult a botjával végigkopogtatni a hordókat: melyik kong?
                  Melyik üres?</p>
				<p> A részeget játszó Borcsay pedig csak azért is felkapaszkodott egy hordó tetejére,
                  arra ráült, mint a lóra, ahogy Bacchust festik a kártyán, s onnan kezdett el
                  dalolni:</p>
				<p>Elindula Szent Péter Rómába,Botját veté vállára haragjába:Botja végén
                  csutora,Csutorában jó bora.Iszik, mikor akarja,Fülöpöt is kínálja.
                  *</p>
				<p> Mindenki előtt ismeretes lesz az a tudományos experimentum, hogy ha egy hordót,
                  mely nincs egészen teli, alulról megkopogtatnak, ott nem ád hangot; ha pedig felül
                  kopogtatják meg a fenekét, ott már kong; – de még olyan eset nem fordult elő a
                  fent leírt időkig, hogy egy hordó, mely akonájáig tele
                  van, alulról megütve adjon kongó hangot. Clarissime Muskotályinak adatott meg ez
                  új „vacuum Torricellianum”-ot felfedezni.</p>
				<p> Amidőn ugyanis ahhoz a hordóhoz ért, amelyen Borcsay lovagolván,
                     insolenskedett, s annak a fenekét is megkocintá
                  nádpálcája fogantyújával: íme a hangszer felül csak koppant, de alul döngő
                  szózatot adott.</p>
				<p> – Ez az! – Inte a clarissime kísérőinek, s azzal diadalmasan fordult az elámuló
                  diákhoz a hordótetején. – No, most rugdalózzék kend!
                  Most invocálja Bacchust és Gambrinust! Hát kend mit
                  szól ehhez, humanissime Jenőy? aki olyan fizikus; nem tudná nekem megmagyarázni,
                  mi okozza azt, hogy ez a hordó alul kong, felül pedig nem ád hangot?</p>
				<p> Jenőy zavarodatlanul felel:</p>
				<p> – Egyszerű tudomány. Mindenki tudja, hogy a debreceni bor „fel szokott fordulni”;
                  ez bizonyosan akkorát fordult, hogy alul került a levegő, felül a bor.</p>
				<p> – Majd végére járjunke nevezetes phaenomenonnak.
                     Spirité! hívjátok ide a csaplárost.</p>
				<p> Nagy uram nem volt messze.</p>
				<p> Hozta már a kalapácsot.</p>
				<p> – Ne törjük rajta fejünketsokat – monda a
                  clarissimének – megmondom, hogy ennek a hordónak kettős feneke van; még a háborús
                  világban készült, s arra szolgált, hogy a rejtekébe dugdosta el a jámbor ember a
                  félteni való pénzecskéjét. Jelenben pedig semmi sem lévén benne.</p>
				<p> – Semmi-e? – szólt gúnyosan a clarissime, a félszája szegletéből eresztve a szót
                  –, no, majd mindjárt analizáljuk hát azt a semmit. Nyissa ki kegyelmed a hordó
                  ajtaját.</p>
				<p> Az igen egyszerű műtétel, a hordófenéknekvan egy
                     hermetice záródó ajtaja, melyet egy vastag retesz
                  szorít a fenekéhez; ha e reteszt kiütik belőle, menten ki lehet venni az
                  ajtót.</p>
				<p> Clarissime Muskotályi azt sem várta, hogy a jurátus belevilágítson a
                  felszabadított odúba; hanem sietett kurta térdeit meghajtani s nádpálcájával
                  belekotorászni a rejtélyes üregbe, hogy annak elefántcsont fogantyújával kihúzza
                  ebből a corpus delictit. A négy asszisztens ugyan segített odanézni; míg Nagy uram
                  kerek hasán összetett kezekkel sopánkodott a diákok helyett: „no jojcakát nektek
                  szegény latinusok! jojcakát neked csittvári krónika:
                  elárult benneteket a gézengúz Aszályi!”
               </p>
				<p> A clarissime pedig addig húzta, addig vonta a botja kampójára akadt papiroszörejű
                  tárgyat, míg szerencsésen kirántotta azt a hordóból – s mi vala az – egy irtóztató
                  nagy koszorú vereshagyma.</p>
				<p> – Ecce! – kiálta fel Jenőy. – Ez a harmadik koszorú
                  csakugyan nem jutott eszembe.</p>
				<p>E furcsa trophaeum láttára féktelen hahotába tört ki
                  az egész siserahad; nevetett maga Nagy uram is. (Hogy
                  az ördögbe változott át az a krónika vereshagymává?) Még a két jurátus is a
                  clarissime háta mögött megesett a röhögés ördögének; nem ugyan fennhangon, de
                  legalább pantomiában; mind a kettőnek+ a füléig szaladt a szája, s laposra hunyorult a szeme;
                  mikor pedig a clarissime hátranézett, akkor hirtelen bekapta mindegyik a száját s
                  felrántotta a szemöldökét, de ha elfordult, megint csak kilátszott mind a
                  harminckét foguk. Míg a szegény mendikás odahátul, ha
                  egyébbel nem mert nevezni, hát a nyakát húzta le a válla közé, s a térdét
                  emelgette, azzal nevetett.</p>
				<p>Hová lett hát a csittvári krónika? Az áruló világosan megmondá, hogy hol van a
                  rejteke. Egy olyan roppant fóliáns, egy „elefantina moles*” csak nem dugható el akárhová.</p>
				<p>A clarissime tüzet szikrázott a dühtől. S ebben a dühében meglátott az asztalon
                  valamit. Annak a láttára aztán földhöz csapta a botjára akadt hagymafentőt,* s győzedelmes kegyetlenséggel mutatott az ujjával, a
                  botja végével arra a bizonyos tanújelre.</p>
				<p>– Hehehe!Hát ez micsoda itt, clarissimi?+ Ez a fényes cseppecske itt az asztalon? Az ott egy
                  tintacsepp!</p>
				<p> Valóban egy áruló tintacsepp maradt az asztalon, s ez most mindent fel fog
                  fedezni.</p>
				<p> – Kendtek itt nem ittak; hanem írtak! – rikácsolt a clarissime, botjával az
                  asztalra kopogatva.</p>
				<p> Jenőy észrevette társai arcán a veszélyt, melyben forognak. Nincs ahhoz fogható
                  veszedelem, mint mikor valakit egy hazugságon rajtakapnak; nagy hősök, kik minden
                  martyriumot ki tudtak állni; nagy gonosztevők, kik semmi kínzástól meg nem
                  puhultak, egyetlen rajtakapott hazugság miatt úgy el tudják veszíteni egész lelki
                  keménységöket, hogy nem bírnak tovább tagadni; végigvallanak mindent.</p>
				<p> Ennek hirtelen be kell vágni az útját.</p>
				<p> Jenőy dacosan felugrott az asztal mellől s odavágva tenyerével az incriminalt
                  tintacseppre, rázendíté az elátkozott refrént.</p>
				<p> „Csak azért is Dungó!”
               </p>
				<p> Akkor egyszerre valamennyien utána, mint a bomlott óra:</p>
				<p> „Dere-düre-duda Dungó!”</p>
				<p>Mint az erdei ördögök fellázadása, olyan volt a bomlott zsivaj, ami erre
                  keletkezett; ahány torok, annyi énekelte, s ahány ököl, ahány sarok,+ annyi dobolta, asztalon, hordó fenekén a veszedelmes
                  nótát:</p>
				<p>Debrecenben kidobolták,Hogy a Dungót ne danolják,Csak azért is Dungó! – és a
                  többi. </p>
				<p> A kitört rebellió egy időre megzsibbasztá a hatalom kezeit. Professzor, jurátus,
                  dárdás elámulva vonult a biztos háttérbe, melyet, amint a rosszcsont észrevett,
                  „usgye fóre!”felkerekedett,
                  neki az ajtónak; mire valakinek eszébe jutott volna, hogy utánok menjen, már kinn
                  voltak a házból.</p>
				<p>– Hiszen majd holnap megkaplak benneteket! – börzsölködött* utánok a clarissime.</p>
				<p>Igen: a diákokat; de nem a csittvári krónikát. Üthetik már ennek a nyomát; nincs
                  már az a pincében. Az alatt a rövid idő alatt, amíg a Borcsay+ részegségi produkciójával az inkvizítorokat feltartóztatta, a társak
                  hirtelen szétszedték a krónikát, s ki-ki egy darabot elrejtett belőle a tógája
                  alá.</p>
				<p> Barkónak jutott a borjúbőr boríték, az csattogott olyan nagyon a tógája alatt,
                  mikor futott. Ki jött volna arra a gondolatra, hogy egy nyalábnyi nagy
                     pandektát a diákok zsebében akarjon megtalálni?
                  Jenőy megijedt a tintacsepptől, hogy az motozásra vezet; azért vetemedett arra a
                  kétségbeesett gondolatra, hogy a pasquill nótáját a kigúnyolt nagyhatalomnak szeme
                  közé rivallja. Ez volt az egyedüli menekülés.</p>
				<p> Őket ugyan valószínűleg ki fogják mármost majd csapni az iskolából; – hanem a
                  csittvári krónika meg van mentve.</p>
				<p> – Vajon miféle bor lehetett az, amitől ezek a gaz lurkók ily pogányul
                  lerészegedtek? – mondá clarissime Muskotályi, megvizitálva a kancsót és a
                  bádogpoharakat sorban.</p>
				<p> Hát nem volt azokban egy csepp bor sem. Nem ittak azok semmit.</p>
				<p> Eggyel több bűnvád rájok nézve.</p>
			</div>
			<div type="chapter">
				<head> A Rákóczi harangja </head>
				<p>Másnap reggel két órakor megszólalt a Rákóczi harangja.
                   *</p>
				<p> „Dzimm-dzumm.”</p>
				<p> Ennek a Rákóczi harangjának is van története.</p>
				<p>Dicsően országlott erdélyi fejedelem I. Rákóczi György ajándékozott a kálvinista
                  Rómának egy óriási harangot, mely több volt száz mázsásnál, körül szép bibliai
                  mondatokkal átfonva, s az öblén a fejedelmi címerrel és a Rákóczi jelmondattal:
                     „Non est currentis, neque volentis; sed miserentis Dei”,
                  – Nem a siető, nem az akaró nyer, hanem akin az Isten könyörül.</p>
				<p>E dicső nagy harang nem fért el a debreceni nagy toronyban, annálfogva egy új
                  tornyot kellett a számára építeni a templom mellé; mely torony sohasem lévén+ bevakolva, úgy hívatott, hogy „vörös torony”.</p>
				<p> Onnan zúgott alá sátoros ünnepeken a Rákóczi-harang nagy felséges hangja, hogy
                  meg lehetett azt hallani még Balmaz-Újvárosban is.</p>
				<p>Mikor pedig Debrecen 1802-ben porig leégett,
                  elpusztult a nagy tűzvészben a vörös torony is. Minden egyéb harang megolvadt,
                  csak a Rákóczit megolvasztani nem volt elég egy egész égő torony: azon tüzesen,+ de olvadatlan zuhant le az égő gerendák közül s a
                  talajba vágta magát. Akkor tudatlan népek odarohantak, hogy jót tegyenek vele, s
                  elkezdték vízzel öntözni. Ettől azután elvesztette a hangját. Mikor ismét
                  felhúzták az újon felépült toronyba, nagy szomorodva tapasztalák a hívek, hogy a
                  fejedelmi híres harang a hajdani hatalmas „bimm-bamm” helyett csak egy szomorú,
                  panaszteljes rekedt hangot ád: „dzimm-dzumm!”, mintha ez is csak kísérteni maradt
                  volna meg a világban, valamint annak a nagy családnak a neve, melynek címerét
                  viseli, s melynek utolsó ivadékát is már az iz-nikmidi
                     kaktuszbokrok födik, s ahol még a nevük előfordul
                  nyomtatásban, a cenzor vörös plajbásza egy R… i-t csinál belőle, s akik fennhangon
                  beszélnek még róluk, csak olyan fulladt hangon teszik, mint a harangjuk:
                  „dzimm-dzumm!”</p>
				<p> Nem is szólalaz meg már valami örvendetes alkalomra;
                  csak mikor valami gyász van.</p>
				<p> A cívis tudja már, mikor azt a hangot meghallja, hogy ez a lélekharang: egy
                  elszállandó léleknek „szegény bűnös” halálharangja: diákot csapnak ki az
                  iskolából. 
               </p>
				<p>Ami valóban hasonlatos a meghaláshoz. Kiűzetni az „alma mater*” kebeléből. Coriolán keserűsége, Foscari* megtört szíve, Ovid
                  könnyekkel hintett versei beszélnek arról nagyban, mi lehetett az kicsinyben, ha a
                  dicső kollégium florilegiumából egy olyan virág
                  kitépetett, amelyre az interdiktum rámondta: „mérges növény!” Hová menjen az? Mely
                  kert fogadja azt be többé?…</p>
				<p>… A tegnapi kihágás szereplői a sedes elé voltak idézve.
                  Erre húzták meg a rekedt harangot egyszer. Mikor az háromszor fog szólni, az azt
                  jelenti, hogy el vannak ítélve.</p>
				<p> A kollégium előtti tért, meg a nagy piacot korán
                  reggeltől késő délig nem foglalkodtatá egyéb beszéd, mint az a nagy eset, ami most
                  odabenn folyik. Egyik ember a másiktól megtudta, hogy mi veszedelem történt. A
                  diákok a nagyerdőn verekedtek. De bizony nem verekedtek, hanem ördögöt idéztek.
                  Azért sem azt tették, hanem összeesküvést csináltak. Új vallást akartak kezdeni,
                  amelyben nincs se pap, se esküvő. Csakugyan megvertek egy professzort. Jól tették.
                  Nem jól tették! A Dungót is danolták.  Egymás vérét
                  itták…</p>
				<p>Ez azután így folyt a talyigásokon kezdve a sulyomáruló,* sült tökkel csábító, mézkenyér-kereskedő, pattogatott kukorica pazarló
                  asszonyságokon végig, az őgyelgő kurta gubás, zsíros subás, makrapipás
                  férfiközönségen átszűrődve a túlsó oldali paprikásszalonna-bazár tulajdonosokig,
                  ezerféle változataiban a leleményes fámának.</p>
				<p> A kollégium kapui pedig ilyenkor zárva voltak.</p>
				<p>A „coetus” termében ült a „sedes”.* Az összes tanári kar teljes ornátusában. Elnökölt maga a rector
                  professor, nagytiszteletű doktor Járai Ézsaiás
                   uram ő kegyelme; aki maga véghetetlen tudományú
                  férfiú, nagy archaeolog, philolog, orientalista, jurista, exegeta* és homileta; egyszóval:
                  polihisztor! Kit jellemez az együgyű diáknak azon mondása: „vajha énnekem csak
                  annyi tudományom is volna, amennyi a professzor úrnak a kisebbik fejében van.”
                  * Értve alatta azt a diónagyságú szemölcsöt a
                  nagytiszteletű úr kopasz fején, mely úgy díszlett azon, mint egy kakastaréj. Pedig
                  olyan apró, összetöpörödött férfiú volt különben a nagytiszteletű úr; csakhogy
                  vonásai hozzá voltak szoktatva, hogy nagy tekintélyt tartson velük: mikor a fél
                  szemöldökét felhúzza magasra, mindig magasabbra, a
                  jámbor examinált vagy benevolizált diák úgy érezte,
                  mintha az ő fejét húzná egyre feljebb vele, s mikor aztán egyszerre megint
                  lehunyta azt a félszemét, s csak a másikkal nézett rá: szinte nagyot zökkent a
                  földre leestében a szegény diák.</p>
				<p> Hanem azt az egyet el kell ismerni a nagyon tisztelt törvényszékről, miszerint el
                  volt látva azzal az intézménnyel, hogy amit nem akart megtudni egy kriminális
                  esetből, hát azt nem tudta meg.</p>
				<p>Ilyen intézkedés volt az például, hogy a vádlottakat egyszerre és együtt
                  vallatták. Ki-ki hallhatta, hogy a másik mit mondott; ha+ esze volt, ahhoz alkalmazta magát.</p>
				<p> Ismerjük a „domine Nega” (úrfi, tagadj!)
                  történetét.</p>
				<p> Legnehezebb volt a legelső vallatott állapotja; annak kellett nagyon vigyázni,
                  hogy olyasmit ne mondjon, amivel az utána következőket ellenmondásokba
                  keverheti.</p>
				<p> Hanem hiszen ravasz rókával volt dolguk.</p>
				<p>Sánta Biróczy nem hiába készül prókátornak.+
                  Ledisputálja ez a napot az égről.</p>
				<p>– Humanissime Biróczy! – szólítá ki őt a középre a rektor úr énekszerű hangja,* melynek azon szép tulajdonsága volt, hogy kottára
                  lehetett volna szedni, mind hanglejtési, mind ütenykülönbségi változatainál fogva.
                  Mondja meg kend, kik voltak jelen a kend elnöklete alatt Nagy uram pincéjében?</p>
				<p> Biróczy még jobban behúzta a nyakát a válla közé, mint egy sáncba; onnan
                  védelmezte magát.</p>
				<p> – Nem emlékezem rá.</p>
				<p> – Miért nem emlékezik kend rá?</p>
				<p> – Mert részeg voltam.</p>
				<p> – Miért volt kend részeg?</p>
				<p> – Mert sokat ittam.</p>
				<p>– Nehogy végig elmondja kend azt az anekdotát az egyszeri diákról: „mert
                  szomjaztam, mert bort szomjaztam, mert sok bort szomjaztam” ;* – levénaz nagyon ismeretes és triviális
                  anekdota. Hanem arra emlékezzék kend vissza, hogy minekelőtte ittak volna, mit
                  cselekedtek?</p>
				<p> – Danoltunk.</p>
				<p> – S minekelőtte danoltak volna?</p>
				<p> – Ismét ittunk.</p>
				<p> – Tud kend valamit arról a könyvről, aminek neve Koszorú vagy „csittvári
                  krónika”?</p>
				<p> – Igenis, láttam egyszer nagytiszteletű Muskotályi professzor úrnál.</p>
				<p> – Bolond kend! Bolond kend! Bolond kend! – kiálta közbe a jelenlevő úr. Biz
                  énnálam nem látta kend; ne hazudjék kend olyan nagyokat.</p>
				<p> Biróczy még magasabbra húzta fel a vállát.</p>
				<p> – Én csak azt mondom, amit tudok.</p>
				<p> – S mit tud kend a krónika tartalma felől? – folytatá a vallatást a rektor;
                  kezével intve a szeniornak, hogy a jegyzőkönyvbe az utóbb mondottakat be ne
                  vezesse, mert hiábavaló scurrilitások.
               </p>
				<p> – Benne van a „Szentek hegedűje”.
               </p>
				<p> Ez pedigegy igen kegyes tartalmú énekeskönyv
                  volt.</p>
				<p> – Apage satanas! – kiáltott közbe clarissime Muskotályi. – Volt bizony benne az
                  „ördögök dudája”, de nem a „Szentek hegedűje”.</p>
				<p>– S miért énekelték kendtek a clarissime domine előtt amaz exsecrált+* gúnydalt ott a pincében? – kérdezé a rektor.</p>
				<p> Biróczy orcátlan vakmerőséggel felelte rá:</p>
				<p> – A clarissime domine maga kért fel bennünket arra, hogy nagyon szeretné azt a
                  nótát meghallani, mert még sohasem hallotta.</p>
				<p> (Pedig minden éjjel azzal költötték fel.)</p>
				<p>– Satis! Mehet kend hátra! Álljon elő sequens,* humanissime Barkó Paule!+</p>
				<p> A hosszú diák kiállt a középre, s kezeit egymásba téve, mohamedanus komolysággal
                  várta a kérdéseket.</p>
				<p> – Humanissime! – szólítá meg a középre állítottat a rektor. – Kendtől okosabb
                  beszédet várok, mint antistesétől, kit perversus embernek ismerünk mindnyájan.
                  Feleljen kend nekem egész becsülettel, minő szövetség köti kendteket egymáshoz.
                  Van-e kendteknek adott szava egymást el nem árulni?</p>
				<p>Barkó egykedvű nyugalommal nyitá fel száját ezen mondatra:
                   *</p>
				<p>„Vermis szözündin gecsen, kendi dsánindin gecsen.”</p>
				<p> A szenior nótárius kezében megállt a toll; nem tudta, hogy mármost hát ő mit
                  írjon?</p>
				<p> A rektor szemöldöke magasra feszült fel.</p>
				<p>Egy odvas foga volt, mikor valamin nagyon tanakodott, a nyelvét erre az odvas
                  fogra szokta tenni, mintha az abban lakó spiritus familiáristól+
                   kérné a tanácsot, hogy mit mondjon.</p>
				<p>– Értem, humanissime! Ez törökül van mondva. Annyit
                  jelent, hogy „aki adott szavától elválik, saját lelkétől válik el”. De mármost
                  feleljen meg kend ezen kérdésemre: tudja-e kend, hogy egy titkos konspiráció által
                  magát a legfőbb hatalom üldöztetésének tette lészen ki? Mi védelmezi meg kendet,
                  ha ez kitudódik? Vallja meg kend bűnétőszintén, hogy
                  magát megszabadítsa.</p>
				<p> Barkó ugyanoly hideg lárvakemény arccal mondá el válaszát:</p>
				<p>„An ki ezdeszti merdumán gurikht, szeres der dsezai Hakk
                     avikht.”</p>
				<p> A nagytiszteletű úr még magasabbra feszíté fel szemöldökét, s homloka ugyancsak
                  verítéket izzadott. Ez a nebuló most meg már perzsául felelt neki. De ő is bírt e
                  fegyverrel, s nem érzé magát legyőzetve.</p>
				<p> Az odvas fog egy ideig tanácskozott a rátett nyelvvel.</p>
				<p>– Jól van, humanissime. E mondás perzsául van, s azt
                  jelenti: „Aki az emberek kezétől megmenekült, az fejét az Isten büntető hatalmába
                  akasztotta.”</p>
				<p> A nagytiszteletű úr büszkén jártatta végig e mondat után fél szemöldöke alól
                  kerekre nyílt szemét a körülállókon, s szótagolva diktálta a jegyző tolla alá mind
                  az eredeti mondatot, mind annak a fordítását;mintha az
                  a legrendesebb dolog volna.</p>
				<p> Most azután folytatta a vallatást.</p>
				<p> – Látom, édes fiam, humanissime, hogy milyen szép tudomány lakik kendben. Egykor
                  tán velünk együtt ülhetne katedrát, sőt annyira vihetné dolgát, hogy a keleti
                  követségnél tolmácsul alkalmaztatnék, s örök hivatalba jutna. Ha csak ilyen rossz
                  társaságba nem keveredett volna. De még jókor a megtérés. Valljon meg kend
                  mindeneket, térjen meg a gonosz útról, s legyen minden megbocsátva azontúl.</p>
				<p> Erre aztán a következő választ adta Barkó:</p>
				<p>„Teviz birle beklik töride oturmaktin;
                  +
                  – Szever birle csikailik tozida jatmak jekdir!”</p>
				<p>A nagytiszteletű úrnak kövér izzadságcseppek kezdtek végigcsorogni az orcáján:+ ez a nebuló minden tudományából kikérdezi. Ámde van
                  abban a kopasz fejben elég.</p>
				<p>– Értem, fiam. Nem zavartál meg a tatár felelettel.
                  Mondásod tatárul ezt jelenti: „Többet ér baráttal a szegénység porában feküdni;
                  mint ellenséggel együtt a hatalom trónján fényleni.” Ez bizonyítja kemény
                  megátalkodottságodat; azért nem is kérdezek tőled többé semmit;+ recedas, állj hátra!</p>
				<p> Nem bizony, mert attól félt a doctissime, hogy a
                  negyedik kérdésreszanszkrit nyelven fog megfelelni a
                  haszontalan fickó, s ebből éppen csak annyit bírt a rektor úr, amennyi abban a
                  kisebbik fejében elfért.</p>
				<p> – Sequens! Humanissime Jenőy.</p>
				<p> Jenőy a törvényszék elé lépett. 
               </p>
				<p> – Nagytiszteletű iskolaszék – kezdé az ifjú –, nem várom be a kérdő pontokat, nem
                  az összevissza vallatást. Tudomásom van a tárgyról, s beszélni fogok felőle önök
                  előtt; nem ahogy vádlott és bíró beszélnek egymáshoz, hanem mint férfi férfiakhoz,
                  ki tisztelettel tartozik azoknak, s becsülést követel magának. Itt kétirányú
                  bűnvád van ellenünk fordítva. Az egyik az, hogy az iskolai fegyelem ellen kihágást
                  követtünk el: elmulasztottuk a vasárnap délesti templomba menetelt, tiltott
                  ruhában tilalmazott helyre gyülekeztünk, ott az iskolai elöljáróság jelenlétében
                  féktelenkedtünk, sőt egy tiszteletreméltó tanári személyt gorombául inzultáltunk
                  is. – A második vád pedig, mely bennünket terhel az, hogy mindezen kihágások csak
                  egy nagyobb vétség elpalástolására lettek elkövetve, mely vétség egy szóban leli
                  kifejezését: „a csittvári krónika”.</p>
				<p> – A distinctio tökéletes – szólt közbe nagytiszteletű Járai uram.</p>
				<p>– E két váddal szemben kétféle védelem van. Az elsőnél teljes magamegadás,
                  sajnálata a megtörténtnek, bevallása a vétségneks
                  nyugodt elvárása a büntetésnek; a másodiknál pedig határozott elutasítása minden
                  felfedezésnek, vasba öntött válaszadás minden kérdésre: „Nem akarok! Nem akarok!
                  Nem akarok!” Miért kérdik önök, hogy mi az a csittvári krónika? Nagyon jól tudják
                  önök azt. Nemzedékről nemzedékre adott ereklye az, melyet mindig a fiatalság őriz.
                  Ülnek itt többen a törvényszék asztalánál, kiknek keze írását tartogatják ama
                  lapok; mert hiszen fiatal korában minden ember szabadelvű, rajongó és
                  felmagasztalt. Azért száll ez mindig diák kezéből diák kezébe. Mert mikor innen
                  elmegyünk, közülünk is lesznek főpapok, főhivatalnokok, s akkor mi is megfordulunk
                  saját magunk ellen, akik hajdan voltunk szabadságszerető, merész gondolatú fiatal
                  emberek. A csittvári krónika volt, van és
                   lesz; s amilyen bizonyos, hogy nem azoknál van,
                  akiknél volt, olyan bizonyos, hogy nem azoknál
                  lesz, akiknél van; nehogy
                  megtörténhessék, hogy valamint a „múlt” üldözi most a „jelent”, úgy a „jelen”
                  üldözhesse valamikor a „jövendőt”.</p>
				<p> Rector professor úr mind a két szemöldökét felhúzta erre a szóra, mint aki érzi,
                  hogy most nagyokat nagyobbakkal kell megcáfolnia, s nem engednie, hogy a vádlott a
                  bíró fölé emelje fejét.</p>
				<p> – Nagyon szeretem, humanissime, hogy őszintén és nyílt homlokkal beszéltél
                  előttünk. Azt sem titkolom, hogy azon ifjak közé tartozol, kikhez szép reményeket
                  kötöttünk és sokan szerettünk. Még azonfelül az is köztudomású dolog, hogy
                  nagyanyád a mi főiskolánknak hatalmas patrónája és alapítója. Tehát hármas okunk
                  vagyon, hogy törvény és szigorúság helyett kegyelmet és bocsánatot hagyjunk erőre
                  jutni. Légy is meggyőzve, hogy azon illetlen megbántásért, melyet egy hivatalos
                  személyen s az iskola tekintélyén elkövettél: a megbántottakban találod
                     legbuzgóbbkegyelemkérőidet.</p>
				<p> („No, ezt nem mondhatnám” – dörmögé clarissime Muskotályi.)</p>
				<p>– Ámde – légy készen arra mind te, mind cinkostársaid, hogy ha ti a bűnpalásttal
                  eltakart bűnt fel nem feditek, s vasból öntött tagadással álltok elénk, mink
                  vassal fogunk a vasra visszaütni, s nem nyersz irgalmat előttünk sem te, sem az
                  utolsó közöttetek. Te, a vádlott, visszavádolod bíráidat. Azt mondod, amaz
                  emlékezetes könyvet egykor a mi kezeink is írták, szaporíták és megőrzék. Ez nem
                  lehetetlen. De amik abban a ti időtökig megírattak, sem az égi bíró, sem a belső
                  bíró azért a krónikaírókat el nem ítélheti. Akitől félhetnének amiatt, amit írtak,
                  egyedül a világi hatóság. Ez is elég ok ugyan a félelemre. S nem tagadhatom el,
                  hogy álomháborító gondolat azt tudnia valakinek, hogy egyszer könnyelmű ifjú
                  korában valamit leírt, ami ha most a százszemű Argus
                  tekintete elé kerül, vagyonát, szabadságát, fejét veszítheti miatta. Hiszen
                  ugyanazon krónikában olvashattátok, mert én is olvastam azt, hogy Bónis Ferenc
                  alispán hogy vesztette el fejét és vagyonát egyetlen
                   akcentus elhagyása miatt: midőn a kassai
                     kapitányazt kívánta tőle, hogy küldjön neki „élést”
                  s ő visszafelelt rá: „majd küldök neked élest”,s ez
                  egy akcentusi hiba tréfájáért a fejével fizetett meg. Még friss előttetek
                  Martinovich és társainak emlékezete, kiket egy írott lap vesztett el. Ámde ti
                  mindennél többet cselekesztek. Ti propagandát csináltok hazánk kőszikla alapja, a
                  nemesi rend ellen; ti szarvat emeltek egyedüli erős várunk, a vallásos hit
                  ellen!</p>
				<p> Jenőy arcát elhagyta a vér.</p>
				<p>„Jaj nekünk – súgá Barkónak. – Itt az odium theologicum!”
                  (A hittani gyűlölség.)</p>
				<p>– Tagadhatjátok-e, hogy ilynemű iratokkal terheltétek
                  meg azt a könyvet, melynek eddig mást nem kellett kerülni, mint a hatalom
                  pallosát, most pedig kerülnie kell annak még a nemesi fringiát s a pásztori botot
                  is, melyek mind üldözésére indulandnak el; hogy ahol megtalálják, megégessék,
                  nehogy ő legyen az a máglya, amelyen mindnyájan megégünk! Minő kakodaemon* szállta meg szíveitek, hogy ily gonosz lejtőnek
                  rohanjatok? Midőn az ország csak alig szerezte vissza nemesi előjogait, ti
                  elkiáltjátok magatokat, nem kell nemesség; a kutyabőr maradjon a kutyáé! Midőn
                  csak alig bírtuk a német nyelv nyilait kitépni bőrünkből, s áttörhetlen
                  páncélunkat, a klasszikus latin nyelvet, felöltöttük, ti előálltok kiabálni, hogy
                  nem kell a holt nyelv!
                   Pedig a halál utáni élet örök élet! S ti azt
                  akarjátok, hogy levessük e páncélunkat s meztelenül álljunk ki, a magunk meztelen
                  magyarságával a vértezett ellenségnek ismét?… Csak alighogy tűrve van egyházunk,
                  még most szedegetjük össze garasonkint az áldozat-siclust,* hogy templomaink helyett, miket tőlünk erővel elvettek, újakat
                  építsünk; még alig száradt fel az írás Bihar vármegye jegyzőkönyvében, melyben
                  kimondatik ránk, hogy ahol templomot építettünk, iskolát nem szabad építenünk, s
                  ahol a kántor tanít, csak szóból taníthat, de könyvet nem szabad gyermekeink
                  kezébe adnia; s ha egy ábécét lelnek nála, börtönbe vettetik:* és ti már azzal álltok elő, hogy minek a templom; minek a vallás.
                  Bolondok, akik egy cifra tornyot építenek, és csúfságot tesztek azokból, kik a
                  pedagógus mártír életére vállalkoztak. – A budai diétán már törvényjavaslat lett
                  előterjesztve aziránt, hogy a mi papjaink is nemesi rangnak örvendjenek; ahogy ki
                  van az terjesztve az oláhok pópáira. Hittük és reméltük, hogy e dicsőségben
                  részeltet is bennünket a nemzet, s ti most előálltok, s azt mondjátok: minek a
                  papnak a kutyabőr, elég kutya az már úgyis!</p>
				<p> Ez volt a legkeményebb vád, ami ellen nem lehetett mentség.</p>
				<p>– De még nincs vége a bűnök lajstromának, folytatá a rektor. Kendtek még a magyar
                  koronát is kigúnyolták. Ez nem reformáció tárgya, urak! Azokhoz a szentekhez, akik
                  a magyar koronára vannak festve, semmi köze sem Luthernek, sem Calvinnak, azok a
                  nemzet szent képei, s azok ellenében nincs iconomachia (szentképharc), és ha
                  ördögök volnának is arra festve, vagy gúnyképek, még akkor is a mi tiszteletünk
                  tárgyai lennének. Csak alig múlt nehány tizede, hogy a nemzet ezt az ereklyéjét
                  visszakapta; milyen nagy triumfális processio volt az,
                  mikor azt visszahozták az országba! Hogy fogadták zászlókkal, bandériumokkal, hogy
                  hintettek az útjára a haza szűz hajadonai virágokat, hogy járt fel tiszteletére
                  Buda várába a nemzet ifja, véne; mert tudta mindenki jól, hogy ez az a
                  varázsgyűrű, mely bennünket együvé tart. És most egy csoport gyermek előáll
                  könnyelmű szóval, s feszegetni kezdi, mennyit érhet latszámra ,* darabonkint azon megbecsülhetetlen kincs; elmondja,
                  hogy egy ilyen felfordított aranybográcsot egy bécsi ötvös bizony ezer tallérért
                  is csinálna, sőt különbet; és hogy párosítsa a szentségtörést a tudatlansággal,
                  még azt is kétségbe hozza, hogy e korona Szent István fejét érte volna, mivel
                  később élt emberek nevei vannak rajta: arcul ütve a históriát, mely világosan
                  tanítja, hogy a korona két darabból áll, és a külső ágas karikáját küldte a görög
                  despota. – Íme ilyen adatokkal gazdagíták kendtek amaz emlékezetes könyvet:
                  tagadja-e azt kend vagy bevallja?</p>
				<p> Jenőy összeszorítá vékony ajkait, s azután elszántan felelt:</p>
				<p> – Quod dixi, dixi; quod scripsi, scripsi!(Amit
                  mondtam, megmondtam, amit írtam, megírtam.)</p>
				<p> Tízen kiálták utána egyszerre:</p>
				<p> „Et nos itidem diximus!” (És mi is ugyanazt mondtuk.)</p>
				<p> Tíz társa nyújta egymásnak kezet.</p>
				<p> A nagytiszteletű úr most hosszas ideig tartott tanácsot nyelve hegyével és odvas
                  fogával.</p>
				<p> – Fiaim, szólalt meg azután otthoni természetes hangján; most nem úgy szólok
                  hozzátok, mint bíró vádlottakhoz, hanem mint atya gyermekeihez. A vétekről,
                  mellyel vádolva vagytok, meg vagyok győződve. De tanúbizonyságaim nincsenek rá. A
                  corpus delictit, a vétkes krónikát el tudtátok rejteni szem elől, hogy senki rá
                  nem akadhat. Maga azon egy társatok, aki töredelmes szívvel és szent borzadállyal
                  fedezé fel előttem a legutóbbi lapok adatait…</p>
				<p> (– „A hetedik szavazat!” – súgá Jenőy Barkónak.)</p>
				<p> – Ugyanaz sem volt rávehető, hogy felfedezze, hová rejtétek el e krónikát? És ha
                  megkaphatnók is azt, ugyan őrizkednénk benneteket „a miatt” elítélni, mert
                     periklitálnánk általa egész iskolánk jövendőjét, s a
                  világi hatóságoknak adnánk okot a beavatkozásra. Ellenben erős indokaink vannak
                  ellenetek az iskolai kihágás, a fegyelem és tisztelet elleni vétség miatt a
                  legszélső szigort alkalmazni. Azért azt tanácsolom tinektek, adjátok elő önkényt
                  ama veszedelmes könyvet,ne legyen az ellenetek
                  fordítva semmiképpen; hanem itt mindnyájunk szeme láttára vettessék be a nagy
                  kandallóba s legyen az ő hamujába eltemetve mind a ti bolondságotok, mind a mi
                  keserűségünk. Ha pedig megátalkodva eltitkoljátok azt, legyetek készen, hogy azért
                  a másik bűnötökért, mely bebizonyítható, a legnagyobb szigorával a törvénynek
                  fogtok megsújtatni.</p>
				<p> Most egy ünnepélyes csend pillanata következett. Jenőy végighordozá tekintetét
                  társainak arcán. Egy sem süté le szemeit előtte.</p>
				<p> – Uraim. Nagytiszteletű iskolaszék! – szólt Jenőy. – Amaz emlékezetes könyvnek
                  1802-őt viselő lapján egy jegyzet foglaltatik a margóra írva, mely így szól: „és e
                  rettenetes tűzveszély közepett,midőn a templom és
                  kollégium s az egyház melléképületei mind sorban égtek, egyikében a „gunyhók”-nak
                  két bennszorult diák maradt meg. E krónika őrei voltak azok, kik az égő házból ki
                  nem jöhetvén, a földre letették a krónikát és arra ráfeküvén, öntestökkel
                  védelmezték azt meg az összeégés ellen.”</p>
				<p>„Factum! – szólt közbe a rektor. – Karika
                  János volt az egyik megmentő neve.”</p>
				<p>– Ez ív utolsó lapjának margójára pedig ez „lesz” írva – folytatá felemelt hangon
                  Jenőy –, hogy amidőn e krónikát egy társnak árulása veszélybe hozta, akkor
                  tizenegy tanuló öntestével védelmezé meg azt a megsemmisülés ellen, és inkább
                  választotta a száműzetést, az életpályájából+
                  kiveretést, hogysem árulója legyen az ereklyének. „Est Deus in nobis!*” (Isten él bennünk!)</p>
				<p> A vádlott társak rádörmögték:</p>
				<p> „Ámen!”</p>
				<p> A rektor inte nekik, hogy távozzanak ki a teremből.</p>
				<p> Az előteremben a jurátusdiákok között megpillantá
                  Jenőy az áruló Aszályit.</p>
				<p> – Miért árultál el engemet? – súgá neki.</p>
				<p> – Miért voltál első eminens? – felelt az, kielégített irigység kifejezésével
                  arcán. – Miért nyertél el minden kitűzött jutalmat előlünk? Miért protegált úgy
                  minden ember?</p>
				<p> – „Mea maxima culpa!” (Ez az én legfőbb bűnöm) – sóhajta Jenőy.</p>
				<p>Odabenn sokáig nagy és heves disputa volt a nagytiszteletű urak között.
                  Elhatározott szándék volt, hogy a lázadó fiatalok a tanodából száműzessenek; csak
                  az ítélet fogalmazásában volt erős összeszólalkozás.+</p>
				<p> „Fentnevezett tanulók az iskolai öltöny levetése, világi öltöny felvevése és
                  törvényellenes kihágások miatt az iskola falai közül elmenetelre
                  tanácsoltatnak.”</p>
				<p>A rector professor az „és törvényellenes” szavak közé ezt kívánta iktattatni:+ „így”, amikor aztán természetesen úgy hangzanék az
                  ítélet, mintha a diákok minden kihágása a világi öltöny felvevése lett volna,
                  amiben pedig kettőt kivéve, a többiek nem is részesültek. Ezt Muskotályi tanár
                  természetesen ellenezte. Már csak a históriaiigazság
                  kedvéért is. Azonban egyik jurátusbizonyította, hogy a
                  többieknek is a lószőr nyakravaló helyett fehér patyolat volt a nyakukon. Ez
                  bizonyított, s az „így” közbe lett szúrva. Ez enyhítette az ítéletet.</p>
				<p>Midőn a contrascriba (ellenőr) szava belépésre hívá fel a vádlottakat: a
                  tizenegyedik után humanissime Aszályi is beszólíttatott.+ Valószínűleg szembesítés végett.</p>
				<p> Azonban több vallatás nem fordult elő. Az ítélet készen volt már.</p>
				<p> A rektor felolvasá azt a vádlottak előtt.</p>
				<p>Öten mint főcinkosok: Jenőy, Biróczy, Borcsay, Barkó és Csuka+ az iskolából mindenkorra kitiltatnak, eddigi bizonyítványaik kiadatása
                  mellett. Hatan tizennégy napi carcerre ítéltetnek, kenyeren, vízen, és az
                  elekcióknál s akademika promocióknál tizenöt társsal+
                  hátrább tétetnek, ítéleteik a fekete táblára+
                  kifüggesztetnek, s azoknak foganatba vétele a harmadik harangszónál azonnal
                  megkezdetik.</p>
				<p> E komoly, keserű pillanatban kötelességének tartá a rector professor egy
                  kenetteljes búcsúztatót tartani a száműzött ifjakhoz.</p>
				<p> – Szerencsétlen ifjak, mi lészen már most tibelőletek?</p>
				<p> De kettészakította az egész malasztos orációt a gonoszvérű sánta Biróczy
                  felkiáltása:</p>
				<p> „Ma diák, holnap katona!”</p>
				<p>S azzal megindult az ajtó felé azokkal a jobbra-balra sántító kacska lábakkal,
                  azzal a válla közé húzott sertehajú fejjel, azokkal az idomtalan hosszú kezekkel;
                  hogy erre a mondásra és jelenetre az egész venerabile consistorium* oly féktelenhahotában tört
                  ki, mely még a rector professort is magával ragadta; ki e gnóm alak gúnyos
                  paródiájára elfeledkezék róla, hogy az orientális népek nem nevetnek nyilvános
                  helyeken, s kacagott, hogy a szék rázkódottalatta.</p>
				<p> Azután pedig nagyon megharagudott érte.</p>
				<p> – Perversus nebulo; takarodjékkend ki innen! A
                  törvényszék auctoritását ekképpen compromittálni.</p>
				<p>Sánta Biróczy még egyszer visszafordult, csípőjére tette a kezét, s egy olyan
                  heroikus tekintetet vetett büszkén a venerabilis sedesre,* hogy az még egyszer összeomlott a visszatérő kacagás miatt; mely nem is
                  szűnt meg addig, míg az elítéltek mind el nem hagyták a termet.+</p>
				<p> Csak Aszályi nem nevetett. Ő megbotránykozottan emelgeté szemeit az ég felé,
                  kezeit összekulcsolva, s ott maradt, miután a többiek eltávoztak.</p>
				<p> Mikor aztán ő már egyedül volt ott, akkor a rector professor arcára ismét
                  visszatért a bírói komolyság:</p>
				<p>– És most kenden a sor, humanissime Aszályi. Kend bevádolá társait az iskolaszék
                  előtt, hogy azok egy tiltott könyvet rejtegetneka
                  nagyerdőn, Nagy uram pincéjében, egy hordó fenekében. Kend nem mondott igazat,
                  mert a vád alá eső könyv sem a hordóban, sem a pincében, sem sehol nem
                  találtatott, kend ezáltal iszonyú skandalumot idézett elő. Ennélfogva kend az
                  iskolából örök időkre kitiltatik, kicsapatik, kiűzetik. Testimoniumába+ pedig sub rubrika „ex moribus”* beíratik e szó „calumniator!” (rágalmazó).</p>
				<p> Dzimm-dzumm! A második verset zúgta már a Rákóczi harangja, annak hirdetéseül,
                  hogy a nehéz ítélet ki van mondva.</p>
				<p> Mikor a harmadik verset fogja rezegni, akkor már mennek a kitiltottak, s
                  harangoznak nekik, míg a városból kiérnek: mint ahogy szokás harangozni a
                  halottnak a temető kapujáig.</p>
				<p> Háromórai idő volt engedve a kitiltottaknak, hogy motyóikat összeszedjék s azután
                  hátukra véve, menjenek Isten hírével. Nincs már szolgálatukra dárdás, aki utánuk
                  cipelje a vászonkuffert.
               </p>
				<p> Délután nem tartatott előadás, hagyományos szokás szerint. Lehetnek hű barátjaik
                  a szerencsétleneknek, kik el akarják őket kísérni, legalább a város végéig, talán
                  még tovább is. A hatóság hunyjon szemet a kegyelet előtt.</p>
				<p> Ez a háromórai idő pedig éppen elég volt arra, hogy a város népessége mindent
                  megtudjon – hegyiről tövire –, hogyan, mi mondatotta
                  sedesben.  Mi volt a diákok vétsége? Hogyan védelmezték
                  magukat? Milyen nagy dolgokat vágott oda a vaskalaposoknak Jenőy? Hát Barkó hogy
                  replikázott nekik tatárul, törökül,perzsául! Hát még a
                  sánta Biróczy hogy tréfálta meg őket víg ötleteivel! S most ezeket mind kicsapták.
                  Az iskola szeme fényeit! Még Borcsay is, aki úgy prédikált nagypénteken, hogy
                  minden ember sírt rajta! Rettenetes dolog ez! Olyan diákot kicsapni, mint Jenőy,
                  aki példája volt a jó erkölcsnek! No, meg olyant, mint Barkó Pali, aki tíz nyelven
                  tud beszélni. A rektoron kívül egy professzornak sincs annyi tudománya. Szörnyűség
                  ez! Aztán miért? A „csittvári krónikáért!” Aki nem tudta is, hogy mi az a
                  csittvári krónika, annyit tudott róla, hogy az egy tűzre-máglyára keresett drága
                  könyv, melyben az ország minden elvesztett jussai vagynak megírva, melyet két
                  diák, anno 1802-ben a nagy tűzből szabadított ki! S ki árulta el őket? – A
                  gézengúz Aszályi.</p>
				<p>De nem is volt tanácsolva Aszályinak, hogy bevárja a harmadik harangszót, mikor
                  az egész frekvencia indul, hanem elébb kibocsátották őt
                  a „gunyhók” felőli hátulsó kapun; úgy menekült tova, szája elé húzva köpönyegét,
                  mintha az orra vére folyna. Azonban az álnok mendikások elárulák őt mégis a
                  publikumnak, utána kiabálva: itt a calumniator! S akkor aztán nekitámadt minden
                  kétlábú teremtés, ember, kofa, cívis, gyerek; szidták, pernahajderezték, még a
                  pulykák is utána hurrogattak; s amint aztán szaladásnak vette a dolgot, a kofahad
                  úgy meghajigálta sült tökkel, hogy csupa sárga-fekete lett tőle a tógája: „heh, te
                  csúnya kalmunátor!” – s legvégül az iskolásgyerekek csürhéje az egész Csapó utcán
                  végigkergette, utána kiabálva a hagyományos gúnykiáltást „oche!* oche!”</p>
				<p> Mikor pedig harmadszor megszólalt a Rákóczi szomorú zöngése, s kinyílt a főkapu,
                  és előjöttek rajta a száműzött diákok, és azután nyomukban a fekete tógás
                  népségnek egész hosszú cohorsa (hétszázan!), s ott
                  kiérve a kollégium elé, még egyszer körbeálltak, s rázendíték az iskolai
                     búcsúdalt:
               </p>
				<p>Múzsa–Múzsa–Múzsa–nyáj!Indu–huhu–lj patakoknak árnyasBerke–hehe–iben.A Sze–hehe–nt
                     Pieridenéknek Boho–hohol–doho–hohog
                  kertjeiben!Oszlik bomlik kis seregünkSzakadoz.Pusztán árván hagyva búsanMaradoz,Le
                  te–hehe–tte szent atyánk lantjátMuhu–huhu–zsáhá–háhák.Mars haza hát! </p>
				<p> S – hátakkor az egész közönség bőgött a sírástól.
                  Sohasem lesz itt többet olyan basszista, mint Barkó Pál volt. Mikor azokat a
                  szavakat odadörögte „szakadoz”, „maradoz”, az ember azt hitte, hogy csakugyan a
                  szíve szakad meg.</p>
				<p>Akkor aztán felnyílt a kör, s az öt elítélt megkezdte a maga száműzetési pályáját
                  az emlékezetes fahídon a körülöttük tolongó népség árja
                  közepett. A sok érzékeny szívű cívis és cíva egymást törte, hogy valami útravalót
                  tömhessen a tarisznyájukba, a tógájok zsebébe: „no még ezt a kulacsot! ezt a kis
                  elemozsynát! ezt a fonatost, ezt a kolbászt; jó lesz ez a szalonna az útra; hát ez
                  a boszorkánypogácsa!” Szegény Csuka Ferinek foltos volt már a csizmája;+ azt nem eresztették végig a csizmadiaállás előtt addig,
                  míg egy újdonatúj fischledert nem akasztottak a botja
                  végére. Sőt még Jenőy is tapasztalá, hogy van még egy koszorú a világon, aminek a
                  költő ez életében is hasznát veheti, egy becsületes sütőné akkora
                  pereckoszorút akasztott a karjára,* hogy a fél országot beutazhatja vele. Jó volt azt a koszorút
                  elfogadnia, mert az volt az első és az
                   utolsó koszorú, amit törekvései jutalmául egész életében
                  látott. Miután hogy a töviskoszorúk
                  láthatatlanok.</p>
				<p> A „dzimm-dzumm” zúgása egészen elveszett az emberi rokonszenv zajában. Maga a
                  harangszó is, mintha ott akart volna maradni csak a kollégium körében.</p>
				<p> A fiatalság elkísérte a nagy erdőig egész tömegestül a száműzött társakat; sokan
                  mentek velük még a nagy erdőn is végig; egész az utolsó fákig: ahol a nagy
                  hajdúsági róna keletkezik. Még ottan is kivált valami ötven a többi közül, hogy ők
                  elkísérik pajtásaikat, amíg csak a nap fenn lesz az égen.</p>
				<p> Jenőy eszükre téríté őket, hogy de már azt nem okosan teszik; nekik vissza is
                  kell még menniök a kollégiumba, az pedig este bezáratik, s az azután csúnya
                  látvány lenne, ha ennyi diák mind a kollégium falán mászna be; ami egyesével
                  egészen rendes közlekedési út gyanánt használtatik. De legalább addig a
                  pásztorhalmig elkísérik őket.</p>
				<p> Nagy hegy az a pásztorhalom ezen a sík pusztán. Talán nem is éppen csak azért
                  hordták azt egyszer oda, hogy a juhásznak meg a komondorainak legyen honnan
                  szétnézni a világba. – Talán ha elkezdenék azt széthányni, ezernyi ezer koponya
                  gördülne szét belőle.</p>
				<p> A pásztorhalomigelkísérte társait a hű csoport: ott
                  sánta Biróczynak valami jó gondolat ütött a fejébe.</p>
				<p>– De halljátok-e, nem cepelem én ezt a sok sajtot, fonatost meg hurkát a világ
                     végeig.Itt a szép zöld asztal:+ a gyep; csapjunk egy víg lakomát egymással utoljára!</p>
				<p> Jó lesz. Mondaa négy társ, s azzal lerakták
                  mindannyian batyuikat, miket a népbarátság inni- és harapnivalóval tömött meg; nem
                  kellett oda nagy kínálkozás, leheveredtek valamennyien a gyepre, az ott maradók
                  nagyokat ittak az eltávozók egészségére, míg tartott a kulacsban. Kinek jutott
                  volna eszébe, hogy búsuljon?</p>
				<p>Mikor aztán a nap lement, a bujdosók sietteték+
                  társaikat, hogy menjenek haza „hora canonica!”</p>
				<p>Aztán összeölelkeztek, kezet ráztak, elbúcsúztak. Nem sírt senki! Tud is sírni
                  tizennyolc esztendős ember a maga
                  +
                  baján!</p>
				<p>A hazatérőket eltakarta nemsokára a nagy erdő; a bujdosók ott maradtak még
                  sokáig, nagyon sokáig a pásztorhalmon üldögélve, s mikor már a hazatért társak
                  nagy messze lehettek, elővonta Csuka Feri iszákjából a tárogatót, felállt, s
                  megzendíté a dombtetőről azt az üldözött nótát, a Kurucok
                     búcsúnótáját, hogy a bánatos méla hang messze bejárta az alkonyködös
                  rónát. – S mikor a tárogató elhallgatott, mintha a nagy erdő visszhangja volna,
                  mintha az esti szél zúgása volna, hangzott vissza messzünnen a szomorú dallam az
                  erdőből:</p>
				<p>Zöld erdő árnyékát,Piros csizmám nyomát,Hóval födi be a télHóval födi be a tél. </p>
				<p> Most azután egymás nyakába borultak és sírtak.</p>
				<p>Ez már nem a maguk baja volt.</p>
			</div>
			<div type="chapter">
				<head> A furcsa patronus </head>
				<p> A kiakolbulítottdiákok aztán csak felkerekedtek, s
                  nyakukba vették a gyalogutat, s addig mendegéltek, míg rájuk szállt az éjjel;
                  akkor pártul fogta őket egy jótékony szénaboglya, amellé letelepedtek, ott szépen
                  meg is virradtak.</p>
				<p>Reggel, amint a legelső pacsirtaszó felkölté őket, nem sok kellett az
                  öltözködéshez, kankalikos kút vedre a pusztában jó volt
                  mosdószekrénynek, reggeli szellő törülközőnek.+</p>
				<p> Hová fognak menni? Van-e pénzük az útra? Azt még nem is kérdezték egymástól.</p>
				<p> Amint ballagnak az országút mellett a timpóvirágos gyalogúton, egy ötlovas szekér
                  jön a nyomukba nagy csengettyűzajjal.</p>
				<p>Ha sánta Biróczyvelük nem lett volna, majd lépést
                  tartottak volna azzal a diákok, mert nincs dicsőbb dolog, mint a gyalogszámosnak
                  nem hagyni maga elé kapni a szekerest. Amint utoléri őket a szekér, a bennülő
                  szavára lassítja a kocsis a lovak menetét. A szekérben négy ülés van, a hátulsóban
                  egy negyvenöt-ötven év közt járó úriember ül, és pipázik nagy tajtékpipából.
                  Arcszíne olyan barna, hogy csak egy klarinét kellene a szájába, s a
                     legtökéletesebbcigány volna. Ahhoz valók hamisan
                  összehúzott szemei is, amik olyan kifejezést adnak arcának,+ mintha örökösen gúnyolná a világot, mely gúnyt rosszul takargat
                  rendetlen bajuszával fedett komoly vágású ajka; pofaszakállt is visel, s ahogy a
                  szakállába s boglyos hajába akadt pehely és szalmaszál tanúskodik, nem sokat
                  szokott e két utóbbi rendezésével foglalkozni; sőt arra is erős gyanú van, hogy
                  őnála aligha veszne kárba a szerecsenmosdatás; s egy adag szappan, meg egy
                     négynyüstös új törülköző segélyével alkalmasint
                  sikerülne a mulattbóllegalább quarteront* mosdatni.</p>
				<p> Az úriember megszólítá onnan a szekérből a vadlúdformán egymás után haladó
                  fiúkat.</p>
				<p> – Kik vagytok? Héj!</p>
				<p> Sánta Biróczy visszafelelt hetykén.</p>
				<p> – Kicsapott diákok, – héj!</p>
				<p>– Kicsapott diákok! Állj meg, kocsis! E kell nekem. Üljetek fel valamennyien a
                  szekeremre. Én meg elviszlek benneteket egy kicsapott eklézsiába.* No, soh’ se gondolkozzatok rajta; egy, kettő, három.
                  Egy mellém, kettő elejbém, egy a kocsis mellé, egy a saraglyába hátul. Upré,
                  pupos.</p>
				<p> Jenőy felelt neki.</p>
				<p> – Legelőször is megjegyzem, hogy engem nem szoktak diegen emberek tegezni.</p>
				<p>– Igaz a! – szólt a kocsi ura. – No, hát igyunk bruderschaftot,* pajtás, aztán legyünk per tu. Itt a kulacs!</p>
				<p> Már ezt a tréfát nem lehetett elutasítani. Ott az útfélen megitták a
                  brüderschaftot, s aztán lettek mind per tu: kocsis, diák, uraság.</p>
				<p> – Már most mondjátok meg, kit hogy hínak?</p>
				<p> A diákok sorba paroláztak vele.</p>
				<p> Mikor aztán az utolsónak is a markábacsapott, akkor ő
                  is megmondáa magáét:</p>
				<p> – No, hát engem meg Csollán Bertinek hínak.
               </p>
				<p>Erre nagy zsivaj támadt a diákok között, valami olyan öröm, vagy káröröm, vagy
                  veszedelemérzet-féle. Hetedhét országon híres név az bohó+ kalandjaival, emberek megtréfálásával: akinek semmi egyéb dolga, mint
                  mindenütt valami hallatlan nagy csínyt elkövetni, ahol csak megfordul; amiről
                  azután megemlegessék.Vagyona is van a csínytevések
                  árát megfizetni, megmérhetetlen sok. Nem volna diák, aki ezt az invitatiót el nem
                  fogadná. Jenőy hirtelen fölkapott a kocsisülésbe,+
                  Borcsay felsegíté Biróczyt az első ülésbe, maga amellé ült, Csuka Feri a hátulsó
                  ülésen keresztül a saraglyába mászott.</p>
				<p> – Hát mért nem maradsz itt mellettem? – kiálta rá Csollán Berti.</p>
				<p> – Majd tán bolond vagyok, hogy tüzes taplót dugj a csizmám szárába. Ismerem a jó
                  szokásodat. Aztán meg azt a tisztességes helyet az öregnek hagyom.</p>
				<p> Az „öreg” alatt Barkó Pali volt értve.</p>
				<p> – No hát öreg. Ad ugrandum. 
               </p>
				<p>– Én nem ülök fel. Én sietek – mondaegykedvűen az
                     orientalista.+</p>
				<p> – Hová sietsz?</p>
				<p> – Még ma Tiszarévben akarok hálni.</p>
				<p> – Hát hisz az az én falum. Éppen odaviszlek titeket a pusztámra.</p>
				<p>– Hamarább ott leszek gyalog – mondá Barkó, s aztán nem is állt többet szónak,+ hanem folytatta a gyalogolást.</p>
				<p> Köztünk mondva, nem szerette, ha vele tréfálnak.</p>
				<p> A többieket aztán vitte az öt fakó. Felejtve volt egyszerre minden gond: a kulacs
                  kézrül kézre járt, s az nem volt olyan kölyökkulacs. A fiúk víg ötletekkel
                  mulattaták Csollán Bertit; sánta Biróczy elmondta neki a tegnapi sedes jeleneteit,
                  amik mulattaták az uraságot nagyon. No, majd segít ő a bajukon, ne búsuljanak
                  semmit. Csuka Feri egyszer előhúzta a tárogatót, s elkezdte rajta a postaindulót
                  fújni, amitől aztán minden szemközt jövő nagysebten kitért előlük. Még a császári
                  királyi diligence-otis
                  rászedte vele:az is kitért nekik: azt hitte stafétát
                  visznek vagy brachiumot; bele is rekedt a legnagyobb
                  sárba, amin Csollán Berti nagyon jót nevetett.</p>
				<p> Nem is történt velük egész Tiszarévig semmi veszedelem. Ott a falu végén esett
                  csak az a kis malőr, hogy a kocsi egyszerre kigyulladt, bizonyosan elejtett
                  taplótul; a rajta levők aztán ugráltak ki belőle, kinek orra törött be, kinek
                  könyökéről maradt le a bőr,Biróczy jajgatott, s
                  torzképeket fintorított, hogy ő most az egyik lábára jobban sántít, mint a
                  másikra, s mindezen nagyon sokat nevettek, de még többet azon, hogy az
                  elrugaszkodott öt paripahogy nyargalt aztán Illés
                  próféta lángoló tüzes szekerével neki a falunak, a sok
                  paraszt hogy szaladt eléjük villával, cséplővel, hogy be ne menjenek a faluba, fel
                  ne gyújtsák a községet. Ezt csupa komédia volt nézni. Persze, hogy a diákok
                  batyuja is mind ott égett. Sebaj, van aki megtéríti a kárt.</p>
				<p> Hanem mikor a faluvégi csárdához elértek aztán ballagva, már akkor ott találták a
                  kispadon ülve az eperfa alatt Barkó Palit; ez már akkor ki is pihente magát.</p>
				<p> – No ugye, jó volt nem jönnöm veletek a szekéren? – mondá társainak, mikor
                  fátumukat előtte elpanaszlák; – az én batyum nem égett oda. Pedig abban van valami
                  őriznivaló. Azt nem fizethetné meg Bertók!</p>
				<p> Csollán Berti pusztájának ez a csárda képezte az egyik határát, honnan egy
                  roppant sík pusztán kellett végigballagni, melyen gulyák, ménesek legeltek
                  szétszórva. Egy jó óra járásnyira látszott a tanyai lak mindenféle
                  melléképületeivel. Tömérdek szalmafedelű hosszú házak, színek és hodályok, s azok
                  közül egy kiemelkedő s messziről vereslő emeletes épület, amelyen csak az volt a
                  csodálatos, hogy nem volt rajta semmi kémény.</p>
				<p> Annak a pusztának a neve volt Gödénylak (csendes vonatkozás a benne lakozókra,
                  kik isznak, mint a gödény). Terjedelme lehetett negyven vagy ötvenezer hold,
                  bizonyosan nem tudatik mennyi, mert felmérve soha nem volt, s egy része víz alatt
                  fekszik, ahova indzsellér nem megy. 
               </p>
				<p> Van rajta éktelen mennyiségű lábas barom, amiket sohasem vesz senki számba; ha a
                  ménesből, gulyából, nyájból és kondából ellopnak a szomszédok egy csomót, a
                  csikós, a gulyás, a juhász, a kondás be sem jelenti azt, hanem visszalopja. Mennyi
                  földet szántanak fel, s mit vetnek bele, mit aratnak róla? Isten tudná azt
                  megmondani: az ispán ugyan nem, kinekszabad ellátás az
                  egész fizetése; tudniillikpénz semmi, hanem amit
                  lophat, az az övé. 
               </p>
				<p> A tanyák déli oldalán három hosszú fekete sánc vonul végig: azok trágyasáncok,
                  miket nyáron odafortificálnak, s télen, mikor nagy a hó s aztán egy jó északi szél
                  jön, a felső végén meggyújtanak s hagyják végigégni. Különben nem tudnának tőle
                  hogyan megszabadulni.</p>
				<p> A szérűskertben roppant asztagok és kazlak emelkednek, mikben egy millió veréb
                  fészkel felül s két millió egér alul. A számok hitelesek, egy sem hiányzik
                  abból.</p>
				<p>A cselédházak, melléképületek mind sárból vannak verve, fecskerakásból, látszik
                  is a megvedlett oldalaikon; hanem az emeletes kastély merőben téglából épült,
                  azért olyan veres,+
                   mivelhogy nincsen bevakolva.</p>
				<p> Annak meg, hogy miért nincsen bevakolva, az a története, hogy Csollán Berti
                  egyszer, életének egy nevezetes stádiumában arra határozta el magát, hogy ő egy
                  nagy emeletes kastélyt építtet, rangjához és birtokához illőt. Rászánt vagy
                  százezer forintot. Akik jóakarói voltak, tanácsolták neki, hogy bízza azt valami
                  értelmes építőmesterre; nem ő; van ő neki egy falusi pallérja, aki Bikalakán
                  nemcsak házakat önt, de még a templomot is ő építette; majd megcselekszi az.</p>
				<p> Meg is cselekedte a jámbor pallér; csakhogy annak is, mikor azt az emeletes úri
                  lakot építette, mindig csak a templom volt a fejében, s mikor már készen állt a
                  ház, ablakok berakva, boltozatok kisimítva, akkor jutott eszébe, hogy hát a
                  kémények hol lesznek. Azokról mindenki megfeledkezett.</p>
				<p> Csollán Berti dühödt lett e felfedezésre, agyon akarta lőni a pallért, az persze
                  úgy elszökött, hogy soha hírét se hallotta többé. A nagy ház aztán megvolt, a
                  százezer forint benne volt: de nem lehetett benne lakni.</p>
				<p>Mondta ugyan egyszer Csollán Berti az ő legkedvesebb barátjának, báró
                  Bálvándynak, hogy ha felmegy Pestre, küldjön le neki egy becsületes
                     mesterembert.Az küldött is neki egyet különös
                  ajánlólevél mellett; akinek aztán Csollán Berti elmagyarázta a baját, hogy ide
                  kémény kellene, oda konyha kellene. Itt talán keresztül lehetne törni a
                  boltozatot; amott talán új fundamentumot kellene rakni a pincétől kezdve; s mikor
                  végezte, akkormondá meg neki a becsületes
                     mesterember,hogy ő „órás”+ mesterember.</p>
				<p> Akkor aztán haragjábanabbahagyta Csollán Berti az
                  egész tatarozást: az az indok is megszűnt, amiért belekezdett a kastélyépítésbe;
                  be sem vakoltatta többé azt kívülről, hanem beleköltözött a földszinti részbe, a
                  kályhák számára csöveket ütöttek keresztül a falakon, s most az oldalán füstöl a
                  ház; az emeleten pedig járhat keresztül-kasul a szél, ott nem lakik semmi.</p>
				<p>Ez tehát Csollán Berti rezidenciája.+</p>
				<p> Amíg a sík pusztán végig ballagtak, elmondá a diákoknak, mért szedte fel őket az
                  úton.</p>
				<p>– Hát van énnekem száznyolcvan mindenféle cselédem, aki mind itt termett, itt
                  magzott fel a pusztán. Hatalmas tolvaj valamennyi! A múlt nagypénteken
                  rámröffennek, hogy micsoda dolog az, hogy hát már a nagypénteket sem tartjuk meg
                  istenesen?  Hát hogy tudjátok ti, hogy nagypéntek van?
                  ’Sz nem hallik ide harangszó.Hát hogy a máktörés
                  hangja árulta el, amint sulyokkal törik azt a mozsárban. No, az igaz. Még azt sem
                  tudtam, hogy ez is harang. – No, hát mi kell?Nem
                  kaptok mákos csíkot? De hogy őnekik nemcsak mákos csíkból áll a nagypéntek, ők már
                  két esztendő óta nem hallottákIsten igéjét, azóta nem
                  éltek Úr vacsorájával: nekik az kell. – No, megálljatok, mondtam nekik, majd hozok
                  én nektek egész szekérderék legátust,mihelyt vakáció
                  lesz, s kiadom a kétesztendei elmaradt porciótokat minden szent dologból. Azonban
                  a sors kedvezett; szerencsémre öt diákot kicsapnak az iskolából: jó lesz ez az én
                  híveimnek; holnap prédikálni fogtok nekik mind az öten.
                   *</p>
				<p>A fiúknak tetszett az ajánlat. Hivatásukba vág. Már az első éves filozófus eljár
                  légációba, s prédikál a vidéki híveknek: azok még jobban szeretik hallgatni, mint
                  az öregüket; pedig meglehet, hogy azért a kis prédikátorból nem lesz pap, hanem
                  prókátor, mérnök, orvos; hanem nem árt az azért neki, ha a katedrát* is kipróbálta. Jenőy, jurista létére, sőt még sánta
                  Biróczy is, csakúgy hirdették a szent igéket, mint többi tógaviselő társaik, s
                  akármely órában készek voltak egy ünnepi beszédet kellő homiletikával előadni.</p>
				<p> Ez ellen tehát semmi kifogás nemtétetett.</p>
				<p> Aztán a diáknak, ha tréfa, annál jobb; kivált mikor már ennyire vannak, mint ők.
                  Mert az biz egy se pityergett azon, hogy kilökték.</p>
				<p> Csollán Berti, miután hazaért az udvarára, sietett rendelést tenni a konyhában
                  (az meg a cselédházban volt hátul) a vacsora iránt, ott hagyva az öt vendéget a
                  rájuk rohanó agarak és komondorok barátságos
                  fogadásának; akiket csitítani senki sem jött elő a cselédség közül.</p>
				<p>Látták biz azt a kutyairamodást innen is, onnan is a mellékházakból; de mikor az
                  olyan mulatságos látvány, mikor a megijedt gyalog ember kézzel-lábbal védi magát a
                  csaholó fenevadak ellen, s mászik fel a kerítésre ijedtében, s kapkodja a
                     féltettlába kásáját
                  felfelé. Aztán meg a diákot sohasem harapja meg a kutya. Nem védi az magát, mint a
                  butyros házaló a rőffel; hanem eléje megy szép nyájasan, leguggolva, mint ahogy
                  tesz most sántaBiróczy, kiválasztja az ebek közül a
                  legmérgesebben ugató komondort, s elkezd hozzá orrán keresztül beszélni. A fenevad
                  eleinte elbámul e szokatlan szörnyalakon, megijed; társai vinnyogva oldalognak el;
                  a komondor nyüzsög, morog, a szörnyalak elkezdi nyájasan megcirógatni a szép
                     loboncos pofáját; megölelgeti a nyakát, a komondor
                  egészen odalesz féltében, utoljára sánta Biróczy felöleli a nagy lompos vadállatot
                  két karjára, mint valami birkát, s úgy viszi azt az előcihelődött+ gazda és cselédek elé, s kínálja nekik, hogy nem
                  vesznek báránykát?</p>
				<p>– Ejnye, öcsém; de hatalmas tolvaj lenne belőled! – mond+ Csollán Berti. – Te ugyan érted ezt a betyártempót!</p>
				<p> A komondor aztán, amint Biróczy leteszi az öléből, ordítva szalad be a
                  cselédházba, másnap sem bírják előcsalni az ágy alul.</p>
				<p> Csollán Berti kiadta a rendeletet, hogy holnap reggelre itt teremjen minden
                  lélek, mert nagy prédikációtartás lesz: van légátus elég.</p>
				<p> A vacsorára nem kellett soká várni; hamar készen volt az; csak egyféléből állt:
                  juhtokány volt: kozmás is volt; de azért elfogyott az utolsó befaló falásig; még a
                  hozzá adott bor is, ami pedig savanyú is volt, nyúlós is volt, úgyhogy Biróczy egy
                  ollót kért hozzá, hogy mikor leteszi a poharat a szájátul, elmetszhesse vele a
                     bort. Hanem hát Csollán Berti házánál az a rend,
                  hogy rossz ott minden.</p>
				<p> – Hát már most mit fogtok kezdeni? – kérdé vacsora közben Csollán Berti
                  vendégeit.</p>
				<p> – Én nem sokat búsulok – felelt legelébb is Biróczy. – Elmegyek valami prókátor
                  mellé írnoknak, ott bemagolom a just, s azután valami kollégiumban leteszem az
                  exament, s ott leszek, ahol voltam.</p>
				<p> – No, megállj, öcsém – mondá Berti –, van nekem egy fiskálisom Pesten, majd ahhoz
                     berekomendállak; ott jó dolgod lesz, ne félj. Írok
                  neki magam melletted.</p>
				<p> Köszönte alássan.</p>
				<p> – Én meg beállok katonának – szól Csuka Feri –. Tudok trombitálni. Úgy fújom a
                     Rákóczi-indulót, mint a parancsolat. Azért bevesznek
                  huszárnak.</p>
				<p>– No fráter, te rajtad is segítve lesz; van nekem egy huszár major* sógorom, itt fekszik Kassán;
                  annak írok egy ajánlólevelet melletted: tudom, hogy pártodat fogja.</p>
				<p> Óh, milyen jó lesz!</p>
				<p> – Én pedig komédiásnak állok. Nem bánom. Ahhoz van kedvem – monda Borcsay. – Csak
                  egy jó direktorra tudnék akadni.</p>
				<p> – Direktorra? Óh, az is van nekem – kapott rajta Berti. – Majd elküldelek én egy
                  direktorhoz, akinek igen jó társasága van. Csak bízd rám.</p>
				<p> Rábízatott.</p>
				<p> Következett Barkó Pali. Az nagy komolysággal felelt:</p>
				<p> – Én elmegyek Ázsiába, a magyarok őshazáját fölkeresni.</p>
				<p> – Ez már nagy szó. Van-e mivel?</p>
				<p> – Tudok törökül, tatárul, perzsául, szanszkritul, oláhul és görögül; s amit nem
                  tudok még, megtanulom.</p>
				<p> – Hát a pénz?</p>
				<p> – Arra nincs gondom.</p>
				<p> – No, hát majd lesz rá nekem gondom, ne félj pajtás.</p>
				<p> Jenőy hallgatott.</p>
				<p> – Hát teveled mi lesz?</p>
				<p> – Nekem legnehezebb a dolgom. Nekem van egy gazdag nagyanyám, annak a szeme elé
                  kellene kerülnöm, azt kellene megengesztelnem, s az nekem nehezebb, mint Ázsiába
                  menni, vagy katonává lenni, vagy koldulni.</p>
				<p> – Mennykőt! Olyan büszke legény vagy? Félsz tőle, hogy gazdag nagyanyád, ha
                  meglát, pofon üt, s akkor még kezet kell neki csókolnod? No, te vagy az én
                  emberem! Az ilyen kemény fickókat szerettem mindig. Hát mondok én neked valamit. –
                  Pesten lakik az én feleségem: jó indulatú, kegyes öreg asszonyság. Képzelheted; én
                  is vén fiú vagyok már. Annak van szüksége egy derék titkárra, olyanra, mint te
                  vagy. Vigy el hozzá tőlem egy ajánlólevelet, ne félj, olyan jó dolgod lesz annál,
                  hogy az öreganyádnál sem volt jobb.</p>
				<p> Jenőy meg akarta azt köszönni; de nem hajlott meg hozzá a nyaka.</p>
				<p> Aztán meg abszurdum volt azt elhinni, hogy Csollán Berti valakivel valami jót
                  tegyen anélkül, hogy a jótett háta mögött valami hallatlan bolond csíny ne
                  rejtőzzék. Nem lehetett a szavára építeni. Bolondozik az mindenkivel!</p>
				<p>Volt Csollán Bertinek egy stereotip tréfája, amit a háznál+ megforduló legátusokon rendesen foganatba szokott venni. A pátenses
                  diákot ott marasztá éjszakára, s aztán megajándékozta húsz forinttal. Azután
                  mulattak, ittak, danoltak, utoljára kártyát vett elő: a diák zsebében ágaskodott a
                  húsz forint, nem hagyott az oldalának békét, míg Bertivel le nem ült kártyázni,
                  gondolta, még többet nyer, s aztán Berti rendesen visszanyerte a diáktól a húsz
                  forintot; még csak egy éjjel se melegedhetett a diák a pénze mellett. Így a
                  szegény diáknak megvolt az öröme is, megvolt a nagy munificencia is, mégsem+ került semmibe.</p>
				<p> Ez pedig nagyon könnyű mesterség volt Bertinek, mivelhogy először is virtuóz volt
                  a kártyában; másodszor pedig olyan kártyát adott elő, amit már mind ismert a
                  hátárul.</p>
				<p>Az öt diáknál is elővette ezt a kópéságot, előbb nagy sort ivott velük,
                  belemelegedtek a dalba, akkor aztán elővette a kártyát: „nem
                   durnyiznánk
                   egy kicsit?”</p>
				<p> – Ha csak pofoncsapásba nem játszunk! – nevetett Biróczy. – Most is a pénz elől
                  szökünk.</p>
				<p> – Hiszen a pénz a legkevesebb – hetykélkedék Berti; – adok én nektek, itt a
                  sallariumotok, kifizetem a prédikáció árát előre. Aztán reggelig majd
                  visszanyerem.</p>
				<p> Azzal kinyomott valamennyi elé egy-egy húszforintos bankó cédulát.</p>
				<p> Jenő visszautasítá.</p>
				<p> – Én nem szoktam meg nem érdemlett szolgálat díját előre felvenni.</p>
				<p> Azzal aztán nagyon akadékba hozta a társaitis: azok
                  is restellték a pénzt érinteni. Féltek birtokába jutni. Csak Biróczy bízott
                  magához:</p>
				<p>– Elveszem én. Aztán ide azt a cartas pictas!*+ Hadd
                  emlegesse meg Berti barátunk, hogy egyszer életében diákkal is játszott.</p>
				<p> – Ez a derék legény! – biztatá őt Berti. – Ebből lesz valami.</p>
				<p> Barkó Pali megszánta az áldozatot.</p>
				<p> – Ugyan jól jártál, Sándor, hogy a batyud ott égett a szekeren, mert most azt is
                  elvesztenéd.</p>
				<p> – Keverj! Ossz! – monda Berti. – Ti többiek meg álljatok a háta mögé, s
                  segítsetek neki.</p>
				<p> Sándor protestált ellene.</p>
				<p> – Nem kell a hátam mögé bíbic!Menjetek nyakalni.</p>
				<p> Az első játszmát rendesen meghagyta nyerni áldozatának Berti, hogy belevigye a
                  csávába, a másodiknál már aztán birtokában volt az ellenfele.</p>
				<p> Hanem Biróczynál minden jóakarata dacára is elveszté a második játszmát is.</p>
				<p> Akkor aztán megduplázta a tételt és vesztett folyvást.</p>
				<p>Mikor a hatodik játszmát is maccsal*+ végezte.,* letette maga elé a kártyát, s azt mondta
                  Biróczynak:</p>
				<p> – Te? Ismered te ezt a kártyát?</p>
				<p> – Hát hogyne ismerném a kártyát?</p>
				<p> – De a hátuljáról is ismered a kártyát?</p>
				<p> – Olyan jól, mint te magad.</p>
				<p>S azzal kezébe vette az egész csomagot, s elkezdé neki a hátlapjáról valamennyit
                  megnevezni: ez makk felső, ez veres alsó!„Hát hiszen
                  mind bolond az, aki leül kártyázni anélkül, hogy a hátuljáról is ne ismerné+ a kártyát!”</p>
				<p> – No, még ilyen kópéval nem akadtam össze. Már így jobb lesz, ha iszunk.</p>
				<p> De ott sem boldogult Biróczyval, akárhogy itatta; győzte az véghetetlenül. Nem
                  sikerült vele csillagot rúgatni.
               </p>
				<p> Ott virradtak meg a kancsó mellett; adomázva, énekelve, áldomásozva; hanem azért
                  egy sem volt rekedt.</p>
				<p> Amint hajnalodott, rákezdték az udvaron a kolompolást. Berti meghagyta, hogy
                  minden jármosrul leszedjék a kolompot, s illendően beharangozzanak a híveknek.</p>
				<p>„A készülőt húzzák” – monda Berti. – No, most még egyet
                  szíverősítőül; s azzal elővett egy átalagot a
                  faliszekrényből, amelyben már jóféle hegyaljai volt. No, még egyet utoljára,
                  Biróczy! Te kezded meg az oratiót. Aztán köszönts fel legalább; még tőled nem
                  hallottam tósztot.</p>
				<p> Sándor nagyot húzott az átalagból, s aztán felköszönté a gazdát:</p>
				<p> – Óh te Berti, te! Adjon az Isten neked három fiat: az egyik legyen bíró, a másik
                  legyen pap, a harmadik legyen hóhér. A bíró ítéljen el, a pap prédikáljon el, a
                  hóhér akasszon fel, amért megitattad velünk azt a sok rossz bort, s most adod fel
                  a jót, mikor már beharangoztak.</p>
				<p> Bertinek tetszett ez a felköszöntés.</p>
				<p>– No pásztorok, itt van a nyájatok – monda a diákoknak.
                   * Künn az udvaron nagyon hangzott már a számos gyülekezet ünnepélyes
                  torokköszörülése. A diákok talpra ugrottak, körülkefélték a tógáikat, valahonnan
                  kerítettek elő egy fekete táblás könyvet, azt Biróczy kezébe adták, kit is előre
                  bocsátva, kiindulának a kastély tornácába; ahol számukra el volt készítve a pad. A
                  tornác előtt pedig fel volt állítva két kecskelábra egy üres hombár,* az volt a szószék, hátulról egy felfordított
                     saraglya fokán lehetett bele felszállni.</p>
				<p> Az udvar teletömve volt már a pusztai cselédnéppel: ki lócára, ki szekéroldalra,
                  ki kútkámvára letelepedett, az asszonyféle külön egy csoportban, ahogy illik, a
                  gyerekek a hiuban fenn, miként valami karzaton.</p>
				<p> Az öt diák megjelenésére nagy susogásra csendesült el az eddigi zsivaj. A diákok
                  rázendíték a szép harmóniáséneket, melybe aztán
                  lassankint a népség is belekapott, s felvitték aztán a melódiát olyan magasra,
                  hogy az egeket hasogatta. Szinte megkönnyebbült a szívük szegényeknek, hogy
                  egyszer valahára kiénekelhették magukat.</p>
				<p>
                  (Fogadni mernék, hogy az az úrféle nevetni fog e
                  jeleneten. Pedig nagy dolog az, mikor a szegény ember egyszer valahára
                  kiénekelheti magát szíve szerint; mikor két esztendeig nem hallott énekszót.)</p>
				<p> Az ének után felkapaszkodott Biróczy a szószékbe, alig látszott ki a hombárbul,
                  de tartott azért egy hosszú prédikációt a híveknek, és nem sült bele. Meg voltak
                  vele elégedve.</p>
				<p> Utána megint éneklés következett, s akkor jött a sor Csuka Ferire.</p>
				<p>Ennek egy kicsit borízű volt a hangja, s erősen fogta két kezével a hombár
                  szélét, mintha félne, hogy kiszalad alóla, de annál nagyobb volt az az érdeme,
                  hogy rövid prédikációt tartott; mert amint beszédét három részre felosztaná,
                  mindjárt azon kezdte, hogy „harmadszor”. – No, meg hogy a miatyánkban kétszer is
                  elkönyörögte a mindennapi kenyeret; de hát az is jó szegény+ embernek, mert az sokat dolgozik.</p>
				<p> Azután megint ének következett, s jött a sor Borcsayra.</p>
				<p>Ez heves szónok volt: ugyancsak lelkére beszélt a híveknek; elmondott nekik egy
                  prédikációt, melyet a superintendens szerzett a debreceni híveknek,* szemükre vetve fényűzésüket, divat után kapkodásukat,
                  felfuvalkodottságukat, hiú rangvágyukat, dobzódásukat; mindezen bűnökben ugyan a
                  jámbor gödénylaki cselédek nem leledzettek,mert nem
                  lehetett nekik, de hallgatták azért ajtatosszívvel,
                  mert oly ékesen és tüzesen adta elő a diák az igéket, hogy keresztül is törte
                  egyik deszkáját a hombár fenekének, úgyhogy az utána következőknek ugyan
                  vigyázniok kellett, hogy keresztül ne essenek rajta. Végződött pedig a prédikáció
                  e jeremiási jóslaton: „ha meg nem javítjátok magatokat, nem találjátok meg
                  Debrecent Debrecenben.” Helyhez alkalmazva pedig ekként: „nem találjátok
                  Gödénylakot Gödénylakon.” Ami a hívekre nagy benyomást látszott tenni.</p>
				<p> Hanem hát minden jó csak úgy jó, ha nem nagyon sok. A három prédikáció egy
                  hújjában tökéletesen elég volt a gyülekezet lelki éhét és szomját kielégíteni;
                  annyival inkább, mert delet haladván az idő, más egyéb éhség és szomjúság is
                  kezdett közvéleménnyé válni; melynek hogy tolmácsa legyen: a harmadik prédikáció
                  után felállt a lócárul Marci gulyás, s megtörülve lobogós ingujjával a homlokát,
                  ily szókat emelt:</p>
				<p> – Immáron uram, bévettük a kívánatos jókat; megelégedtünk a prédikációval;
                  talántán ideje volna, hogy járulnánk az Úr vacsorájához.</p>
				<p> Csollán Berti rendreutasítá a felszólalót.</p>
				<p> – Majd ha kántor lesz kend, akkor diktáljon kend a gyülekezetben, most pedig
                  üljön le kend, és hallgasson kend. Délben nem vacsorál senki. Aztán még két
                  légátus van hátra, aki teli van szent igével.</p>
				<p> Marci hát csak megnyugodott és leült.</p>
				<p> És azután jött a szószékbe Jenőy.</p>
				<p>De ez már olyan szépen beszélt másfél óra hosszat, hogy az egész gyülekezet+ aludt rajta szép csendesen; a nap is sütött az
                  orcájukra; csak úgy hajtogatták a fejeiket egymás vállára, s csak akkor riadtak új
                  életre, mikor a kántus rákezdte „A Sionnak hegyét”.+</p>
				<p>Hanem hát Sion hegye ide, Sion hegye oda, az embernek reggel hat órátul+ délután háromig étlen-szomjan kegyes mondásokat
                  hallgatni csakugyan több az elégnél. A negyedik prédikáció után már az egész
                  gyülekezet felállt, felcihelődött, hogy ők bizony mennek haza, ezóta minden leves
                  elfutott, megkozmásodott, ökör, ló nem kapott se enni, se inni; az ember is
                  rakásra hull az éhségtől. Ők mennek.</p>
				<p> – Hova mennétek? – rivallt rájuk a földesúr. – Most jön még az igazi pap. Ezek
                  csak kölyökpapok voltak. Ez már aztán az igazi.</p>
				<p>És azzal kiemelkedett a szószékből (ezúttal helyes kiejtéssel: „szuszikból*”) Barkó Pál tiszteletgerjesztő alakja. Akinek, midőn
                  mennydörgő hangját meghallák a hívek, akkor aztán csakugyan visszaültek a
                     helyeikre.Ez már igazán pap; ennek van hangja
                  hozzá. De bizony elhallgatták volna napestig, s nem aludtak volna el mellette. Óh
                  be gyönyörűen beszélt! Mit beszélt, azt ki tudná elmondani; hanem gyönyörű volt az
                  mind. Egy-egy hangjára minden asszony ríva fakadt.</p>
				<p> Mire elvégzé a prédikációját, bizony lemenőben volt már a nap.</p>
				<p> Marci gulyás akkorát nyújtózott a két karjával, mint a csákós ökör két szarva. De
                  minden ember örült neki, hogy nem jön még egy hatodik pap onnan hátulról.</p>
				<p> De pedig még hátra volt a szent vacsora osztás. Barkó Pali már fungált e
                  hivatalban egyszer; de ha nem fungált volna is, a híveknek vágyott a szívük az
                  áldozat után. S a vallásos érzelmeket ápolni kell a köznépben. Késő este lett,
                  mire az utolsó bojtárlegény az utolsó áldozatpohár után megtörlé a száját.</p>
				<p>Addig pedig nem volt szabad senkinek elhagynia a helyet.+</p>
				<p> Akkor aztán Barkó megáldá őket. Csollán Berti pedig így szólt hozzájuk:</p>
				<p> – Íme, kikaptátok ma az egy esztendőre való sátoros ünnepet. Ez volt az első nap.
                  Holnap lesz ünnep másodnapja: ismét feljöjjetek, s akkor a tiszteletes urak ki
                  fogják tőletek kérdeni, hogy mit tanultatok ma.</p>
				<p> De úgy szétmentek erre a szóra, hogy másnap egy vízhordó legényt sem lehetett
                  találni az udvaron; s soha többet Csollán Bertit nem instálta semmi cselédje, hogy
                  rendezzen számára lelki vendégséget; inkább négy órát gyalogolt a szomszéd
                  városig, ha meg akart gyónni. (Így nevezvén visszaélésképpen a nem gyónást.)</p>
				<p> A bevégzett munka után ott várta a kegyes misszionáriusokat a pompás lakoma.
                  Birkatokány és savanyú bor.</p>
				<p> Csollán Berti megint egész éjjel nem hagyta őket lefeküdni. Mulassuk ki magunkat
                  kedvünkre. Sorba fogta őket kártyázni! Most már nem pénzbe, a keserves lecke után,
                  hanem játszottak „orronverőskét” . (Tudniillik, hogy a
                  vesztesnek a nyertes minden kártyát egyenkint az orrához ütöget, míg a veres
                     kétszem elő nem kerül a csomóból.) Mindenféle csalás
                  és paklizás megengedtetik. Aki duplát veszt, egy keresztet húznak a hátára
                  krétával.</p>
				<p> Ez így ment másnap reggelig.</p>
				<p>Reggel következett a juhtúró, meg a szilvóriumnak keresztelt törkölypálinka. A
                  túrónak a vénsége, a pálinkának a fiatalsága volt a hibája; hanem ezt nem nézték.
                  Délig megint kártyáztak krétára. Akkor megint jött a lucullusi* birkatokány és a karcos, s arra délután+
                  megint folytatták az orronverőskét. A vacsora szintúgy végződött, mint előtte való
                  nap. Birkatokány. Reggel megint ott virradtak meg a kártya mellett. Olyan volt már
                  a kártya a sok kézben fogdosástul, hogy bicsakkal kellett az osztónak egymástul
                  elválogatni, s semegy diáknak a tógáján, sem Csollán
                  Bertinek a dókáján nem volt egy árva folt sem, ami
                  krétakereszttel fel ne lett volna dekorálva.</p>
				<p> Mikor aztán megint jött a birkatokány délre, Biróczy megszólalt.</p>
				<p>– Behehehe!Hallod-e te Berti. Én már egészen birkává
                  lettem magam is. S azon veszem észre, hogy ebéd után kérődzni kezdek. Azt hiszem,
                  hogy nincs már annyi esett birka a pusztádon, amit el ne fogyasztottunk volna.
                  Hanem hát a jóbul is sok, ami sok, eressz már bennünket odább.
                  *</p>
				<p> – Óh, édes fiaim; nem eresztelek el anélkül, hogy amint megígértem, mindeniteket
                  el ne lássam ajánlólevéllel, meg egy kis útravalóval. De bizony nem eresztelek el
                  anélkül, hogy megemlegessétek, hogy itt voltatok. Mindjárt írok szörnyen, csak egy
                  kicsit felengesztelem egy kis vízzel a tintát a kalamárisban, mert biz az
                  beleszáradt. Hanem azért még nem mentek el holnap ilyenkorig.</p>
				<p> Amint Csollán Berti magukra hagyta a fiúkat, hogy leveleket írjon a számukra,
                  azok összeszólalkoztak, megcsinálták a haditervet, hogy mint szökjenek meg tőle.
                  Egyesével tünedezhetnek el csak. Sánta Biróczyt eresztik el legelöl, hogy egérutat
                  kapjon.</p>
				<p> Sok idő telt bele, míg Berti előkerült a levelekkel. Jó vastag papirosból
                  gyomrozott okiratok voltak azok, olyan vastag betűkkel írva, hogy a tinta mind
                  keresztülitta magát a túlsó oldalra, s olvasni lehetett volna kívülről is, ha a
                  titulus megint nem fedezte volna a belső ákombákot.</p>
				<p>– No, ez a te leveled Biróczy: szólván spectabilis ac perillustris dominus
                  egregius Stephanus Korcza assessor úrnak Pesten. Ez egy
                  igen derék fiskális, akinél ménkű jó dolgod lesz. Írtam neki, hogy fogadjon fel
                  prókátorbojtárnak. – Ez meg a te direktorodnak szól, nesze öcsém Borcsay:
                  „Bálvándy úrnak, kóbor komédiás direktornak. Ibi. Ubi.”
                  Ahol megkaphatod. Most Miskolcon tanyázik. Aztán hozzám is eljöjjetek a
                  truppotokkal; itt a birkaszínben pompásan el lehet játszani
                     „Kakambukifornihorgyeminomen”+ herceget. – Tégedet, Csuka Feri, a trombitáddal együtt jól
                  berekomendáltalak a sógoromnál; nagyságos sátori és
                  bakatori Sátory Lőrinc huszár főstrázsamester úrnál. Nagy betűkkel kellett neki
                     írnom, mert iszonyú süket.+ Csak jó nagyot kiálts a fülébe, mikor vele beszélsz. – Neked öcsém,
                  Barkó Palkó nem tudtam ajánlólevelet írni, mert van ugyan egy hetvenhetedik
                  unokaöcsém Ázsiában; ott lakik mindjárt a túlsó széle
                  felé; aki Uszubu dédapámról maradt el odahaza; de nem
                  tudom, hogy híják. Ha megleled, köszöntetem. Hanem ahelyett adok neked arra a
                     hosszúútra, aminek nekivágsz, valamit, ami
                  mindenütt jó ajánlólevél: ebben a bepecsételt csomagban száz darab lázsiás* tallért. El ne felejtsd, mikor kiadod, hogy lázsija
                  van.</p>
				<p> És valósággal átadott Barkónak egy hosszú tekercset, melyben csakugyan pénz volt,
                  és csakugyan az volt ráírva, hogy száz tallér.</p>
				<p>Mégis nagylelkű ember ez a Csollán Berti.+</p>
				<p>+</p>
				<p> Barkó Pali megerőtette a derekát egy halk megköszönésig. Ami nála nagy dolog
                  volt.</p>
				<p> – Itt vagyon pedig a te ajánlóleveled, kedves öcsém Jenőy. Ezt már fáinabb
                  papirosra írtam; mert asszonyságnak szól. A feleségemnek. Igen fáin asszony.
                  Nyáron át Pesten szokott telelni, mint más uraságok. Ez pártodat fogja majd az én
                  kedvemért. De magad vidd el hozzá a levelet. De ne dugd a levelet a csizmád szára
                  mellé; mert nem szereti a bagaria párfümöt. Így ni, édes öcséim, most el vagytok
                  látva egész életetekre. Mármost még csak az elégett batyujaitok kárát sietek
                  megtéríteni. Tudom, hogy egy kis fehérnéműcskétek volt benne; az a
                  legszükségesebb. Hát adok mindeniknek a magaméból.</p>
				<p> Azzal kihúzta az almáriomfiókot,és kinyalábolt egy
                  halom inget, lábravalót, amik a legkitűnőbb ponyvavászonból voltak varrva, olyan
                  szilárd mind, hogy holmi vékony pálcának az ütése meg nem érzik azon
                  keresztül.</p>
				<p> Hanem azért csak elvette azt a diák. Szükség lesz arra: akármilyen. Ez a tréfa
                  kárba veszett.</p>
				<p> Nem is ebben volt a furfang bunkója, hanem az ajánlólevelekben, amiknek előre
                  eláruljuk a tartalmát.</p>
				<p> Abban a levélben, melyet Biróczy vitt a fiskálishoz, leendő principálisához, ez
                  az ajánlat volt:</p>
				<p>„Praesentibus recommendo tibi fidelem nostrum Alexandrum Biróczy: capitis
                  bisonis, asotum trimodium, et venerabilis Gringenőrii+*
                  asseclam diligentissimum.”</p>
				<p> Ezt még egy hirtelen az sem érti meg, aki diákul tud, úgyhogy háromszor kell
                  lefordítani, míg az igazi tartalmára rájön az ember, aztán akkor kisül belőle,
                  hogy:</p>
				<p>„Ajánlom jelen soraimmal neked az én hívemet, Biróczy Sándort, a bivalfejűt;+ akinek a gyomra háromakós;
                  tisztelendő Gringenőrnek legszorgalmasabb követőjét.” (Gringenőr találta fel a
                  kártyát.)</p>
				<p>No, most ezzel az ajánlólevéllel mehet Biróczy a pesti tabularis+ fiscalis elé.</p>
				<p> A Borcsay levelében nem annyira a tartalom a tréfa, mint a címzett: mivelhogy az
                  a Bálvándy nem színházigazgató, hanem földesúr és báró; ámbátor nagy pártfogója a
                  vándorszínészeknek. Ezzel sok kölcsönös kópésága szokott lenni Csollán Bertinek.
                  Ezúttal Borcsay került neki kapóra.</p>
				<p> A jámbor Csuka Feri ilyen tartalmú levelet vitt a huszár őrnagynak:</p>
				<p> „Te vén labanc. Itt küldök neked egy diákot, aki úgy tudja fújni a
                     Rákóczi-marsot,hogy még a te süket füled is
                  megcsendül bele. Ajánlom testőrtrombitásnak.”</p>
				<p> Hogy mi volt a Jenőynek adott levélben, azt már nem áruljuk el, mert asszonynak
                  szól.</p>
				<p> Annyit minden ismerőse Bertinek tudott, hogy a férj és nő között válóper folyik.
                  A szegény tapasztalatlan diák nem sejthette azt.</p>
				<p> Majd meglássuk, mi lesz belőle.</p>
				<p> De hát a Barkó Palinak adott tekercs? Abban már csak igazi pénz van. Érzik a
                  nehézségén meg a fogásán is.</p>
				<p>Igaz, hogy pénz, csakhogy nem lázsiás tallér; hanem régi kétgarasos; tudniillik
                  nem az a „zicsedlinek” tisztelt „30 kr.” feliratú s „6” krajcárra+ devalvált kétgarasos, hanem egy forgalmon kívül
                  helyezett moneta, ami nem ér többé semmit.</p>
				<p>Hanem azért még is beutazta ezzel a pénzzel Barkó Pali Perzsiát, Tibetet, Kínát,
                  Szibériát, s sok-sok esztendő múlva visszahozta azt szerencsésen, mikor már
                  világhírű emberré lett; akkor visszaadta azt köszönettel Csollán Bertinek. Itt
                  van, visszahoztam; sohasem nyitottam fel. Minden pecsét megvan most is rajta. Ez
                  volt a szerencsémnek az alapja. Az a tudat, hogy száz tallér van a táskámban. Ez
                  segített, bátorított, nagy merész gondolatok kivitelében lelki erőt adott.
                  Köszönettel visszaadom azt most önnek. Adjon Isten
                   ezerannyit!</p>
				<p> Ki tudja, hátha a többi levél is haszonra fordul?</p>
			</div>
			<div type="chapter">
				<head> Hová vezettek a levelek? </head>
				<p>Csollán Berti megint csak ütötte a filkót harmadik este is a diákjaival.
                  * Nagyon biztosítva volt felőle, hogy azok éjszaka meg ne
                  szökdöshessenek a tanyájáról. Ott volt az udvaron három nagy komondor, négy agár,
                  egy vizsla, két kopó, meg egy görbe lábú tacskó. Azoktól nincs az a vakmerő
                  idegen, aki alkonyat után akár közelíteni, akár távozni merjen ide, vagy innen,
                  gyalog, mert azok megeszik. Jó rend van ott.</p>
				<p> Azonban mégis az történt,hogy amint egyik diák
                  felváltotta a másikat a kártyánál, a felváltott kiszédelgett a szobából, s aztán
                  nem jött többé vissza. Úgyhogy mikor Barkó Pali megkapta az utolsó orronverőst,
                  körülnéztek: magukban voltak.</p>
				<p> – Hová lett az a sok gézengúz?</p>
				<p> – Bizonyosan alunni szöktek – sejté Barkó Pali –, megyek, felkeresem őket.</p>
				<p> – Fel ne verd, ha alusznak! Csillagot rúgatunk velük.
               </p>
				<p> (Ez az astronomiai experimentum abból áll, hogy az
                  elaludtnak mezítelen talpára papirost kötnek, s azt meggyújtják.)</p>
				<p> Barkó Pali is elpárolgott a szobából, s aztán csak várta Csollán Berti, hogy majd
                  visszajön; – mikor megunta a várakozást, maga is utánanézett, de sehol sem talált
                  írmagnak való diákot sem a házában. Az udvarra is kiment, ott is nagy csendesség
                  volt. Hítta a kutyákat, de egy sem jött elő. Utoljára a cselédeket kurjongatta
                  fel.</p>
				<p> – Merre vannak a diákok? Hová lettek a kutyák?</p>
				<p> A diáknak híre-hamva sem volt már messze földön. Jó lába van annak. Az az egy
                  pedig, amelyiknek rossz van, fenn ül Csuka Feri nyakában, az szalad vele torony
                  irányában, végig a pusztán. Valahol a Tisza körül járnak azok már. – De a kutyák
                  nagy sokára jelt adtak magukról. Mint valami kísértetüvöltés, mint a „wilde
                     Jagd” föld alatti kutyakardala zendült fel egyszerre
                  a rémséges kutyasírás; vékonyan, vastagon, cifrán, keservesen, siralmas
                  csahintással, ijedős buffogással vegyest. Honnan jön ez? Merre vannak? Béres,
                  fehércseléd szaladt hetvenhétfelékutyakeresni; míg
                  végre rájöttek, hogy valamennyi agár, komondor, vizsla, kopó, tacskó el van
                  temetve egy üres búzaverembe; aminek a szája le volt fedve egy szekérkerékkel:
                  onnan üvöltött elő az egész kórus. Hogy kerültek oda? Bizonyosan az a sánta
                  garaboncás hordta őket oda valamennyit. Ez volt a közvélemény. No, az még rossz
                  helyen fogja végezni a sorsát.</p>
				<p>Amint Csollán Berti rájött, hogy a vendégei+
                  megszöktek, szörnyű haragra lobbant.</p>
				<p> – Lóra! Valahány béres van! Utánuk! Vissza kell őket hozni.</p>
				<p>Maga is nyeregbe kapott,nyakába vetette a karikást, s
                  vezette az üldöző csapatot a rév felé. Arra kellett+
                  menekülniök.</p>
				<p> A Tisza réve pedig, melynek Berti volt a birtokosa, – jó egy óra járásnyira
                  feküdt a kastélytól; onnan szoktak átkelni komppal a túlsó oldalra. Egy vastag
                  kötél volt kifeszítve a két part között, ahhoz a kötélhez volt akasztva a komp
                  csigahurokra, úgy tolták át azt a révészek a kötélbe kapaszkodva.</p>
				<p> Éjszaka volt már, mire a diákok megérkeztek nagy lélekszakadva a révhez. Ilyenkor
                  már a révész is alszik.</p>
				<p> – Üff – nyögött nagyot Csuka Feri, ledobva nyakából a gyepre sánta Biróczyt. –
                  Huszárnak készültem, s huszárlónak fogtak be.</p>
				<p> Biróczy azonnal ment a révészt fellármázni.</p>
				<p> Annak sehogy sem ment a fejébe, hogy éjnek éjszakáján szállítson át valakit a
                  Tiszán. Kiváltképpen azt az öt legátust, aki negyednapja ott prédikált a portán.
                  Mi járatban vannak?</p>
				<p>– Hát bácsi, megvalljuk igazán, szökünk – mondá Biróczy. – Holnap vasárnap, s
                  nekünk a helyeinken kell lennünk, ahol már várnak ránk,+
                  kit Csányban, kit Hevesben, és ha ott nem leszünk, lemossák rólunk a szentelt
                  vizet bécsi szappannal. A kendtek hóbortos gazdája meg erővel itt akar bennünket
                  holnap is tartani, hogy megint tartsunk kendteknek prédikációt; aztán a prédikáció
                  végével kit-kit megkatekizáljunk
                  !</p>
				<p> Az öreg révész megszeppent erősen.</p>
				<p> – Hát aztán mi az a megkatakizálás?</p>
				<p> – A biz abból áll, hogy egyenkint minden ember kiszóllíttatik a középre, s aztán
                  kikérdeztetik, hogy mit tud a szent vallásból; melyek a tíz parancsolatok? Melyek
                  voltak az egyiptomi tizenkét csapások? Kik voltak az
                  apostolok név szerint? Hogy hítták Nóé fiait? Mi nevük volt József kilenc
                  testvéreinek?</p>
				<p> –- Micsoda? – kérdé a révész hüledezve.</p>
				<p>– Kend csak jól jár; mert kend lesz az első, akit megkatekizálnak;+ s kendre mindjárt az első kérdés jut, hogy kik voltak
                  az ótestamentomot szerző próféták név szerint, és azoknak fejezetei?</p>
				<p> – Az ótestamentomi próféták?</p>
				<p> – Talán nem is tudja kend? No, majd én megtanítom rá, hogy megfelelhessen vers
                  szerint.</p>
				<p>Mózses volt az első, Józsué és Bírák,Rút asszony, Sámuel, Királyok,
                  Krónikák,Esdrás, Nehémiás, Eszter, Jób, Zsoltárok.A Példabeszédek és
                     Prédikátorok, Énekek éneke, aztán Jerémiás,+ Ezékjel, Dániel, majd megint Hoseás,Jóel, Ámos, Jónás,
                  Abdiás, Mikeás,Nahum, Habakukkal, és még Sofoniás,Aggeus, Zakariás,+ végre Malakiás,Akiknél többeket nem ismer az írás.</p>
				<p> No, mondja el kend utánam szépen; mert ha megkap bennünket Csollán Berti s
                  visszavitet, ez lesz a kend felelete holnap.</p>
				<p> – Csülökre legények! – ordítá rémülten a révész. – Frissen tegyük túl a másik
                  partra ezt az öt diákot.</p>
				<p> – De hátha utánunk jön a gazda – aggódottBiróczy –, s
                  visszahoz?</p>
				<p> – Ma ugyan nem. Arról már felelek – mondaa révész. –
                  Dejsz engem meg nem katakizáltat vénségemre.</p>
				<p> A megrémült révészek olyan hirtelen átrántották a kompot a túlsó partra, ahogy
                  még semmi borravaló nem tett gőzerői csodát esetlen járművel.</p>
				<p> Mire Csollán Berti üldöző hada megérkezett a révgunyhóhoz, az üldözöttek már rég
                  csendesen aludtak egy puszta szőlőben, egy felfordított boroskád szellővédő
                  oltalma alatt. 
               </p>
				<p>Berti szidta a révészgazdát, minek vitte át a diákokat,+ hogy merte őket szökésükben előmozdítani. A révész nem szólt semmit,
                  csak magában dörmögé a rettenetes szókat: „Esdrás, Nehémiás,+ Hoseás, Mikeás!”</p>
				<p> – Frissen utánuk! Vissza kell őket hozni!</p>
				<p> (Dejszen, nem eszel ma azokból!)</p>
				<p> Mikor a Tisza közepén járt a komp az üldöző csapattal: hogyan, hogyan nem; az nem
                  tudódik, de megesik akárhányszor véletlenül, mért ne eshetett volna meg most
                     is, hogy a kötél a túlsó parton elszakadt; a Tisza
                  éppen áradásban volt, elkapta a kompot, a révészlegények megkapták a kötelet; s az
                  öreg révész olyan ügyesen kormányozta a járművet, hogy a sebes ár a kötélnél fogva
                  odacsapta azt a parthoz, ott mind belefordultak a vízbe; szerencsére a part tele
                  volt ültetve fűzfával, azon kikapaszkodott minden ember szerencsésen pocsékká
                  ázva.</p>
				<p> És ezt mind Habakuk prófétának és az ő társainak köszönhetni.</p>
				<p> Az elszabadult diákcsapat pedig, miután a túlparton érzé magát, igyekezett elérni
                  egy közelből fehérlő házat; az pedig egy homoki szőlőnek elhagyott kunyhója volt.
                  Olyan épület, amelynek csak három oldala van; a negyedik egészen ablak. Abban
                  találtak egy szegletbe állított taposókádat, amögé letelepedtek.</p>
				<p>– Fiúk. Itt a válaszút – mondaJenőy –, holnap ki
                  erre, ki amarra; ki tudja, mikor látjuk egymást. Hanem hát most tegyünk egy
                     fogadást: hogy akik tizenkét+ esztendő múlva élünk: ezen a napon, melyen búcsút veszünk egymástól,
                  ismét felkeressük egymást. A találkozás helye Pest.</p>
				<p>Mindannyian megölelték, megcsókolták egymást, felfogadták, hogy tizenkét+ év múlva, akármilyennagy
                  úrrá, akármilyen koldussá tegye is őket a sors, egymást Pesten felkeresik.
                  „Visszajövök Tatárországból is” – ígéri Barkó Pali.</p>
				<p> Akkor aztán lefeküdtek egymás mellé a földre, betakaróztak a felleghajtóikkal, s
                  két perc múlva aludtak csendesen az Úrban.</p>
				<p> Csak sánta Biróczy maradt ébren, tettetve az alvást, s mikor társai már mélyen
                  szunnyadtak, elővonta zsebéből a Csollán Bertitől elnyert pénzt, felosztá öt
                  csomóra, egy-egy csomót odalopott mindegyik alvó társa zsebébe, titkosan nevetve
                  magában, hogy fognak ezek majd bámulni, ha a legelső csárdában fizetni akarnak, s
                  aztán belevész a markok a sok pénzbe. Tudta, hogy ébren egy sem fogadná el tőle a
                  pénzt; azt a pénzt, amit ő is, csalót csalva, nyert kártyán. S hogy vissza se
                  adhassák neki, maga kilopódzott a kunyhóból, kihúzott egy karót a szőlőgarádból, s
                  reggelre olyan messze volt már tőlük, amilyen messze csak fél éjjel két sánta láb
                  elvihet.</p>
				<p> Mint a napból kiröpített bolygó, lódult az öt ifjú abba a véghetetlen semmibe,
                  aminek világ a neve. 
               </p>
				<p>Leghamarabbbeletalált a szférájába* Borcsay. El sem jutott Miskolcig, hogy ott a
                  Bálvándynak szóló levéllel keressen egy színházdirektort, aki aranykulcsos és
                  -sarkantyús méltóságos úr. Keresztesen* összetalálkozott egy színésztársasággal, ott
                  beleszeretett a primadonnába, s mindjárt felcsapott primo amorosonak.* A Bálvándynak írt levél majd szerepelhet máskor.</p>
				<p> Csuka Feri is eljutott Kassába;hamar rátalált a lovas
                  kaszárnyára, onnan az őrnagy lakására; akihez beállított katonás tisztelgéssel, s
                  átadta neki a levelet.</p>
				<p>Sátory őrnagy magas, szikár katona ember volt; mindig
                  olyan magasan tartotta a fejét s olyan előre feszítve a mellét, mintha birkózni
                  híná a világot; kidülledt szemei egy hatalmas sasorr bástyája mögül granátokat+ tüzeltek a szemközt álló szemei közé, kit még azonfelül
                  két félelmesen kifent bajusz is fenyeget.</p>
				<p> Amint az őrnagy elolvasá Csollán Berti levelét, olyan hangon, aminővel ezredet
                  vezényelnek a concentrierung alatt, rivallt a
                  fiúra:</p>
				<p> – Hát kend trombitásnak áll be? Hát kend olyan jól tudja a Rákóczi-marsot
                  fújni?</p>
				<p> Szegény Csuka Feri láthatta már a hős vérben forgó szemeiről, hogy itt nagyon
                  rossz helyen jár a Rákóczival; mondhatta már, hogy ő így nem tud, úgy nem tud, se
                  Rákóczi-marsot, se trombitát fújni; nem hallotta a vitéz úr, amit neki
                  válaszoltak, ő csak az ellenfele vagy áldozata arcáról, szempillái hunyorításáról,
                  szája mozgásáról fogta el a választ.</p>
				<p>– Hát csak tudja kend a Rákóczi-marsot fújni! No, hát mars+ legelőször is az árestomba, 24 órára kurta vasba.</p>
				<p>A jámbor fiú csak elszédelgett a haragos úr elől, s átadta magát a porkolábnak,
                  hogy tegye hát mármost farkasgúzsba.* Ez ugyan jól kezdődik.</p>
				<p> Hanem már a második percben elpárolgott az őrnagy haragja. Elgondolá, hogy hisz
                  ez a jámbor fiú nem tehet arról, amit az a hóbortos Csollán Berti írt a levelében,
                  s menten futtatá az ordináncot a rekruta után, hogy hozza vissza, mielőtt megkapta
                  volna a strófot.
               </p>
				<p> Mikor aztán újra előtte volt Ferkó, akkor meg elkezdett hozzá olyan csendes
                  hangon beszélni, hogy alig lehetett a szavát hallani.</p>
				<p> – Hát fiam, te trombitás vagy? Ha annyiféle marsot tudsz, talán tudod a
                  „negyvenemberes verbunkot” is.</p>
				<p> Híres dallam volt ez valaha. A francia háború alatt, mikor Debrecennek negyven
                  huszárt kellett állítani, szerzé ezt a toborzót Bihari, s az első délelőtt, mikor
                  azt végigjátszották az utcán, beállt rá minda negyven
                  legény. Ezért a „negyvenemberes” verbunk. 
               </p>
				<p> Még most is érthető annak a dallama.</p>
				<p> Kezdődik azon a nyalka, sarkantyúpengéssel tele táncon, amihez a lábhoz verődő
                  kard veri a taktust, átmegy aztán a távozó vitéz búcsúszavába, folytatja az
                  indulni készülő paripák robogása, s az ellenséget kihívó szózat; jön rá a csatában
                  pengő szablyák csattogása, öld, vágd, ne hagyd magad; s aztán ismét a diadaltánc,
                  s a hazatérő viszontlátási öröme.</p>
				<p> Valami csodálatos beszélő nóta az; aminőt sohasem fognak többé kigondolni.</p>
				<p> Hogyne ismerte volna azt Csuka Feri.</p>
				<p> Vitéz Sátory úr leakasztott a falról egy huszártrombitát, s odaadta a kezébe.</p>
				<p> Ferkó belefújt hatalmasan.</p>
				<p> – Megállj, fiam. Nem úgy. Úgy nem hallok belőle egy hangot sem. Hanem majd én ide
                  végigfekszem a medvebőrre, aztán te odatartod a fülemre a trombita tölcsérét, s
                  úgy fújod a verbunkot; hadd hallom.</p>
				<p> Úgy tett. Végigfeküdt a medvebőrre; s fél fülét odatartva a trombita elé,
                  hallgatá nagy gyönyörűséggel azokat a recsegő hangokat, amik még egyedül voltak rá
                  nézve hangok; amik süketsége koporsófödelén keresztül is lehangzottak hozzá, s
                  amíg a trombita szólt, lehunyta szemeit, s akárhogy titkolta, meg kellett azokat
                  törülgetnie.</p>
				<p> – Jól van, fiam – mondtaaztán felkelve a medvebőrről
                  s megveregeté Ferkó vállát. – Látod, ez az egyetlen szó még a világon, ami hozzám
                  szól. Enélkül olyan volnék, mint a Kempelen sakkjátszó bábja. Nesze fiam egy
                  arany: igyál egyet a magad kedvéért.Jövőre is lesz rá
                  gondom, hogy a torkod ki ne száradjon.</p>
				<p>Csuka Ferinek hát jól van dolga. Kántornak készült, trombitásnak+ vált be; – talán nem is vesztett vele.</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> Következik sánta Biróczyfátuma.</p>
				<p>Egy szép korán reggel ő is csak rátalált tekintetes Korcza fiskális úr* lakására; ki híres tabuláris ügyvéd volt a maga
                  idejében.</p>
				<p> Egészen másforma dolog volt hajdanában híres fiskálisnak lenni, mint most.</p>
				<p> Az nem dolgozott tíz segéddel, nagy bureau-ban, a legnépesebb utcában; – dolog
                  volt először is ráakadni, másodszor nyitva találni az ajtaját. És végzett mindent
                  maga. Amilyen vastag csomagok hevertek ott a legyektől láttamozott borítékokban,
                  húsz-, negyvenéves, félszázados, egész százados jogi perek; azok mind sajátkezű
                  iratai a bennük megvénült fiskális uraknak; nincs azok közt másolat, írnoki
                  calligraphia, kínai tintás lenyomat, vagy éppen
                     kőnyomatúfelzet; igazi megfontolással írt, veres és
                  fakó betűk, miknek a papírja is oly elszaggathatatlan.</p>
				<p>Ócska festett szekrény, megtömve avult percsomagokkal,+
                     tintafreccsegéstőlfelismerhetlen színű asztalok,
                  bőrszékek, mik agyon vannak ülve, ezek az egész fényűzése+ a hírhedett fiskális irodájának. Festetlen falán egyetlen rámában levő
                  kép egy nemesi címer, mely nemes Csollán Barnabás úr halála alkalmát örökíté; azon
                  sincsen üveg.</p>
				<p> Maga e dolgozószoba pedig olyan kicsiny, hogy amint Biróczy benyitja a belső
                  ajtót, az azzal szemközt álló nagy bolond zöld mázas gömbölyű kályhához merőben
                  odaszorítja az éppen kifelé törekvő principálist, úgyhogy ebben az egérfogóban
                  okvetetlen egymás lábára kell lépniök.</p>
				<p>
                  Mely találkozás alkalmával aztán abban a kellemetes
                  meglepetésben részesülnek mind a ketten, hogy mind a kettő lát maga előtt egy
                  magánál sokkal csúnyább embert!</p>
				<p> Mert az igaz, hogy Biróczy is elég csúnya; de Korcza ú nem engedi neki oda a
                  pálmát.</p>
				<p> Amelyik később jön, az a csúnyább.</p>
				<p> Korcza úr valami hajszálnyival magasabb termetű, mint Biróczy. Az is lehet, hogy
                  csak azért van, mert a szürke haját a homlokán magasra felviaszkolva, hegyes
                  üstökben viseli.</p>
				<p>A képe nemhogy ragyás volna, hanem fel van szántva és göröngyösen hagyva. A himlő
                  kiirtotta a fél bajuszát, s csak egypár szálat hagyott meg belőle; a megmaradt fél
                  bajusz aztán ki van pödörve; szemöldökei nincsenek, a szemei pedig vörös+ karikába vannak foglalva. Az orra félreáll, mintha ő
                  volna az igazságistenasszonya, akinek viaszkból van az
                  orra. S mintha meg volna győződve arról, hogy micsoda nagy kincset kapott ő ebben
                  az ő személyleírásában,ugyan igyekszik is azt
                  kibányászni; – szemével, szájával válogatott fintorulatokat idomítva, mikben gúny,
                  kötekedés, ingerkedés, csufondároskodás, malícia, szatíra, hetvenkedés,
                  bosszantás, visszatromfolás keresztezik egymást remek változatokban.</p>
				<p> Tehát az ajtónyitásnál egymásba ütve az orraikat, áll a két díszpéldány egymással
                  szemközt.</p>
				<p> – Mi kell, héj? – kiált a principális éles hangon a belépőre. – Mért jössz ide,
                  héj?</p>
				<p> – Mert itt akarok maradni – felel rá Biróczy; bekacsázva az ajtón s betéve azt a
                  hátával.</p>
				<p> – Itt-e? Quo jure?
               </p>
				<p> – Jure patvaristico.
               </p>
				<p> – Mit? – kiált rá a fiskális, olyan képet fintorítva ellene, amilyennel a pávián
                  a hozzá közeledő „pongó”-ra vicsorít. – Hisz ez a csúf
                  pofa minden embert elijeszt, aki hozzám akar jönni.</p>
				<p> – Mind visszajönnek azok a principális úr szépségeért – válaszolt rá Biróczy
                  infamis nyájassággal mosolyogva.</p>
				<p> Korcza úr elnevette magát. Biróczy egy lépésnyi tért már elnyert a
                  szobájában.</p>
				<p> Csakhogy még addig az íróasztalig, amely a patvarista számára volt fenntartva,
                  legalább nyolc lépés volt hátra.</p>
				<p> – Hát aztán van-e jó testimoniumod?</p>
				<p> – Van bizony semmilyen sem. Elcsaptam magamtól a kollégiumot. Hanem van egy
                     attestatumom Csollán Bertitől, aki maga egy
                  fakultás.</p>
				<p> Erre a szóra még egy lábnyomnyival beljebb engedte hatolni a principális.</p>
				<p> A „Csollán Berti” név galvanikus hatást gyakorolt a
                  fiskális arcán. Mind a két szájszeglete felfelé húzódott, még a fülei is
                  hegyesebben álltak.</p>
				<p> Mikor pedig Csollán Berti ajánlólevelét elolvasta, lábujjhegyeire emelkedett, s a
                  homloka ráncaival húzta magát fölfelé, nagyot kiáltva.</p>
				<p>– Tyhű! Kutya-kutyánszki! Lába-labánszki! (Mert ez volt nála a káromkodás.
                  „Kutyánszki!” egyszerű felkiáltás. „Kutyánszki-labánszki!” megerősített kifejezés.
                  „Kutya-kutyánszki, lába-labánszki” végre mindazon káromkodások összege, amikért
                  hadadi gróf Wesselényi+* Ferenc minden közemberre 50
                  pénzt, minden főemberre egy forintot, minden tisztviselőre 3 forintot; ha pedig
                  önmaga szalasztaná ki a száján, saját magára 12 forintot szabott bírságul! Hejh,
                  minő gazdag jövedelem volna „ez mai nap” egy fináncminiszternek! Minő „Befund*”-okra kilátás!)+</p>
				<p>– Hallgasd csak, mi van az ajánlóleveledben! – monda+
                  Biróczynak a fiskális. „Recommendo tibi fidelem meum, Alexandrum Biróczy (az hát
                  te vagy), captis bisonis (amerikai bölényfejűt.– Itt
                  Biróczy fejére tette a kezét), asotum trimodium (három akót befogadó bendőt! – Itt
                  megtapintá a gyomrát). Reverendissimi Gringenőrii+
                  asseclam diligentissimum.” (A kártya feltalálójának leghívebb követőjét – itt
                  megfogta a kezét, s az ujja hegyeit vizsgálta. A ravasz kártyások le szokták
                  vakarni az ujjaik hegyéről a bőrt, hogy a kártyaosztáskor megérezzék a kártya
                  jegyeit). – No, ez szép ajánlólevél.</p>
				<p> – Nagyon szép! – felelt meg Biróczy azonnal. – Mert vagy igaz, ami abban a
                  levélben van, vagy nem igaz. Ha igaz, akkor az is igaz, hogy Csollán Berti ajánl
                  engem ide; ha pedig az nemigaz, akkor az utóbbi sem
                  igaz.</p>
				<p>– Jó replika! – mondaKorcza úr, s most már a levelet
                  eldugva háta mögé, ő is lehúzta úgy a nyakát a válla közé, ahogy Biróczyé volt. –
                  De mármost hát felelj nekem igazán erre a „punctum de utri*”-ra. – Nem kérdezem tőled, hogy mit vétettél a kollégiumnak,+ amiért nem kaptál bizonyítványt a professzorodtól.
                  Hanem azt kérdezem: mit vétettél Csollán Bertinek, amiért ilyen bizonyítványt
                  adott?</p>
				<p> – Megvallom igazán. Elnyertem a pénzét.</p>
				<p>– Mit? – kiáltaKorcza úr, odatartva az orrát+ Biróczy orra elé. – Te? Pénzt? Csollán Bertitől? Akkor
                  gyere, ülj le, maradj itt! Hadd tanulok tőled! Mert még eddig soha senki ez
                  életben Csollán Berti zsebéből pénzt ki nem bírt csikarni. Se én, aki,
                  védőügyvédje vagyok; se az ellenfél ügyvédje, pénzét nem láttuk soha; se szép
                  asszony szép szemével, se vicispán brachiummal, se cimbora kártya útján, se
                  zsivány puskájával, se égett ember könyörgő levelével, se zsidó kötelezvényével
                  attól ugyan pénzt soha ki nem izzasztott. Te vagy az első, aki ezzel dicsekedel.
                  Nagy prókátor lesz belőled, felfogadlak patvaristának, ott a széked.</p>
				<p> Biróczy nem mondatta azt magának kétszer. Még öt lépés volt elfoglalni való a
                  mondott székig. Úgy sietett, hogy előbb ott legyen, mint a principálisa a maga
                  álló íróasztalánál. Emlékeztetett a teknősbékaés a
                  nyúl versenyfutására.</p>
				<p> Tehát már most „audiat!”</p>
				<p> „Audiat!” (Hallja!) Ez volt a patvaristának a címe. A „kend”-nél egy fokkal
                  feljebb.</p>
				<p> – Hanem, audiat, egyet elfeledtem kérdezni: tud-e audiat, olvasni?</p>
				<p> – Hogyne tudnék én olvasni?</p>
				<p> –- No hát olvassa el ezt az írást…</p>
				<p> Korcza úr patvaristájának az volt a legelső próbája, hogy el tudja-e olvasni
                  principálisa írását.</p>
				<p> Mert olyan írás volt az, mint mikor a légy beleesik a kalamárisba, aztán
                  végigmászik a papiroson.  Ha mindenki írása hasonlít a
                  maga emberéhez, úgy Korcza úr írása saját szakasztott mása volt; oly átkozott
                  rossz kalligráfia, hogy ha öt-hat napig hevert, ő maga sem tudta kitalálni, mi
                  tartalma lehet a tintasövénynek; s ilyenkor a kétségbeesetten hozzá folyamodó
                  másolót azzal torkolta le: „az én dolgom: írni; audiat dolga: hogy el tudja
                  olvasni.”</p>
				<p> – No halljuk! – szólt, kétszer is rándítva homlokán, Korcza úr. – Olvassa
                  hát.</p>
				<p> – Oh, így nem mesterség olvasni – mondaBiróczy –, de
                  megfordítva. – S azzal felfordítva az írást, olvasá el principálisának a fertelmes
                  ákombákot.</p>
				<p> – Kutyánszki! – dörmögé Korcza úr. – Mármost lássuk, tud-e audiat írni. Le tudja
                     azthíven másolni, amit írtam? Tessék a toll!</p>
				<p> Az asztalon állt egy óriási négyszögletű ólomkalamáris; abba Korcza úr beleütött
                  egy tollat félszárig, úgyhogy azt azután nem lehetett csak éppen a közepén
                  megfogni. A toll vitorlájának meg az a hivatala volt, hogy azzal a pipaszopókát
                  szokták tisztítani: aminek az a kettős haszna lett, hogy a patvaristát elszoktatta
                     arról,hogy a tollat rágja.</p>
				<p> – No, tessék a toll!</p>
				<p> Korcza úr gonoszkásan nevetett fél szemmel, hogy fogja meg a gyerek a félig
                  tintás, félig pipanedves tollat.</p>
				<p> Biróczy körülnézett: ott hevert az asztalon egy nyúlláb, amivel a krétát szokták
                  a jegyzéktábláról letörülni; annak a nyúllábnak a körmei közé szorította a
                  maszatos tollat, s úgy másolta le az iratot.</p>
				<p> Korcza úr csak a fejét rángatta, s az üstökéhez kapkodott erre a tromfra.</p>
				<p> Mikor készen volt a másolat, odavitte hozzá Biróczy, s bemutatta.</p>
				<p> Korcza úr egy pillantást vetett az iratba:</p>
				<p> – Nem jól van, nem jól van, nem jól van!</p>
				<p> – Mi nincs jól, mi nincs jól, mi nincs jól?</p>
				<p> – Azt audiat dolga kitalálni.</p>
				<p> Azzal kétfelé repeszté a másolatot.</p>
				<p> – Írja újra.</p>
				<p> Biróczy másodszor is hozzáfogott, iparkodott egészen híven lemásolni, még az
                  összerántásokat is, s aztán vitte a principálishoz.</p>
				<p> Most megint csak egy futó tekintetet vetett az írásra.</p>
				<p> – Nem ér semmit, nincs híven másolva.</p>
				<p> Azt is kétfelé repesztette.</p>
				<p> – Írja újra.</p>
				<p> Biróczy még egyszer neki ült; gondolta, az interpunkcióban hibázhatott; most már
                  ezt is híven iparkodott utánozni.</p>
				<p>A harmadszori bemutatásnál azonban két ívet vitt principálisához, az egyik
                  összehajtott tiszta papiros volt, a másikat, a teleírottat+ háta mögött tartá.</p>
				<p> – Hát e micsoda? – kérdé a principális elbámulva az üres papiroson.</p>
				<p> – Ez a széjjelszakítani való papiros – mondá Biróczy. – Majd aztán odaadom a
                  másikat.</p>
				<p> – Kutyánszki! – kiálta fel Korcza úr. – No hadd lássam hát, nem tépem szét.</p>
				<p> Azzal végignézte az eléje tett másolatot, s ujjával beleböködve, kegyetlen
                  szigorral ismétlé:</p>
				<p> – Most sem jó még; most is hibázik benne valami.</p>
				<p> – Hibázik? – mondaBiróczy. – Tudom már, hogy mi
                  hibázik.</p>
				<p> Azzal nekiakasztá a tollat az iratnak, végig feccsentette rajta a tintát, éppen
                  úgy, ahogy a principálisa iratán volt.</p>
				<p> A principális se nem nevetett, se nem káromkodott: csak a fejére ütögetett az
                  öklével gyöngédeden a kefehajú fiúnak.</p>
				<p> – Lássa maga bukfejes; hogy kitalálja az a maga amerikai bivalyfeje, ha kénytelen
                  vele. Ez hibázott belőle! Mert tanulja meg, hogy kétféle disznók vannak az
                  írásban. Az egyik az, amelyik magától cseppen el a tollból: ez a gyönge lelkű,
                  hülye szájú, bukott ügyű, vigyázatlan írók disznója; a másik pedig az, mely a
                  bátran vezetett tollból, mint a rakéta lő szerteszéjjel, ez a határozott jellemű,
                  biztos ügyű, magukban bízó, senkitől nem félő írók disznója. Mármost tanult
                  valamit. Hát muzsikálni tud-e?</p>
				<p> Az ilyen szerteszét ugráló kérdésekkel szokta Korcza úr a fiatal gyakornokfélét
                  zavarba hozni.</p>
				<p> – Hogyne tudnék? – felelt Biróczy.</p>
				<p> – Mert nálam az is szükséges.</p>
				<p> – Értek egy fúvó instrumentumhoz, melyet nagy passzióval kezelek; és azután egy
                  húzó muzsikához, de amelyet diákkoromban csak télen át és nagy kényszerűségből
                  szoktam gyakorolni.</p>
				<p> Korcza úr titkosan nevetett magában. Most látták egymást először; de máris
                  értették egymást.</p>
				<p> – Hát diktandó tud-e audiat írni? – kérdé, hirtelen sarkon fordulva,
                  patvaristájától.</p>
				<p> – Bizony tudok azt is.</p>
				<p> – No, hát írjon!</p>
				<p> Azzal elkezdett a szobában alá s fel járkálni, s nem szólt egy szót sem. Egyszer
                  aztán azt kérdi tőle:</p>
				<p> – No, hát leírta, amit diktáltam?</p>
				<p> Majd kigúnyolta volna csúnyául, ha azt hallja tőle, hogy hát mit írtam volna, ha
                  nem hallottam semmit!</p>
				<p> Az lett volna rá a felelet, hogy „audiat semmit se tud, ha csak azt tudja leírni,
                  amit fennhangon diktálnak”.</p>
				<p> De ahelyett Biróczy kiverte a tollát az asztalhoz, s azt felelé egész készséggel:
                  „igenis leírtam”.</p>
				<p> – Olvassa fel hát, hadd hallom! – szólt Korcza úr, zsebébe dugva kezeit, s két
                  kurta lábát szétterpesztve.</p>
				<p> Biróczy olvasott:</p>
				<p>„Exmissio. Melynél fogva dominus Alexander Biróczy
                  egyszer mindenkorra kiküldetik, hogy az általa nagyon kedvelt fúvó instrumentumon,
                  a borlopón, az asztalhoz megkívántató bornak a hordóból
                  előmuzsikálásában fáradozzék; ellenben a vonó muzsikával, vulgo ,fűrész’,
                  hegedüléstől, az ellen való antipátiája és rossz lábai miatt, fölmentetik; ez a
                  hajdú dolga lévén.”</p>
				<p> Korcza úr nagyot prüszkölt nevettében.</p>
				<p> – No, nem bánom. De közbe iktatandó: az első funkció alatt, amíg a pincében jár,
                  fütyülni tartozik.</p>
				<p> – Elfogadom.</p>
				<p>– Nagyobb igazság kedveért. Minthogy már benne vagyunk az alkudozásban, jó lesz
                  megismerkedni a hivatalbeli kötelességekkel – monda+ Korcza úr, s elővett egy kalendáriumot, mely a
                  szegletén áthúzott madzagnál fogva volt a falra akasztva; annak a belső üres
                  táblájára voltak feljegyezve a patvarista capitulationalis* föltételei, hogy feledékenységbe ne menjenek. Tehát:</p>
				<p> „1-mo. Fizetés semmi.”</p>
				<p> – Köszönettel fogadtatik.</p>
				<p> „2-do. Borravaló a hajdúé, accidentia a patvaristáé.”</p>
				<p> – Kivéve, ahol megvernek bennünket; mert ott én szaladok elöl.</p>
				<p> „3-tio. Ebéd, vacsora idehaza, egy pohár bor, reggelit hozhat magának, ha van
                  miből.”</p>
				<p> „4-to. Ha a hajdú este le találja magát inni, akkor a patvarista tisztítja meg a
                  csizmákat.”</p>
				<p>– Hát ha a patvarista megelőzi a hajdút e privilégiumában?+</p>
				<p> „5-to. Az aktákkal a principálist kísérni kell; ha a hajdú hozza, hátul jön
                  utánam, ha a patvarista, elöl megy előttem. Nem a rang végett, hanem hogy lássam,
                  hogy nem veszít-e el belőlök valamit.”</p>
				<p>„6-to. Az asztalnál a pecsenyét a patvarista trancsírozza.* Item, bort hoz fel az asztalra a
                  pincéből.”</p>
				<p> „7-to. Mikor pedig vendégek vannak az asztalnál, s a hajdú az étel-körülhordással
                  van elfoglalva: olyankor a patvarista idevigyázzon a szemöldökömre.”</p>
				<p> – Hol van az? Kérem alássan.</p>
				<p> – Kutya-kutyánszki! Ha az egész világon senki sem látja is a szemöldökömet,
                  audiat tartozik azt látni, s mikor én így teszek a szemöldökömmel (itt felfelé
                  rántotta a szemöldizmát), az azt jelenti, hogy keljen fel s váltson tányért.</p>
				<p> – Mikor pedig én így teszek a szemöldökömmel – mondá Biróczy, vastag
                  serteszemöldeit összevonva –, az azt jelenti, hogy nem váltok.</p>
				<p> – Üm! Hát ez is a hajdúra marad? Jól van. 8-vo. Mikor úriszékre megyünk, velem
                  jön, az úton el nem aluszik, s vigyáz rá, hogy a kardját el ne veszítse a
                  kocsiból.</p>
				<p> – Ez az én dolgom.</p>
				<p>– Ha sötét van, s rossz az út, a lámpást viszi a lovak előtt.
                  *</p>
				<p> – Ez a hajdú dolga.</p>
				<p>– De biz audiat dolga. A hajdú fogja olyankor a kocsit, hogy fel ne dűljön. 9-no.
                  Az úriszéken az elítélt delikvensek megcsapatásánál számlálja a botokat. 10-mo.
                  Mind a két táblán mindennap megtudja, minő processusok vétetnek föl s kik a
                  referensek. 11-mo. Határjárásoknál segít meglépni a meghúzandó vonalt. 12-mo. Az
                  érkező klienseket a várakozó szobában kellemesen distrahalja.* 13-tio. Mikor alispán vagy magas patronushoz ebédre vagyunk
                  hivatalosak, ahova a patvarista leül, ott az utolsó hely.
                   * 14-to. A pipákat tisztán tartja. 15-to. Segít papmacskát szedni* a kertben. 16-to. Ha hajtóvadászaton vagyunk, a nyulat
                  utánam hozza. 17-mo.A főispán urak által adandó
                  bálokban, melyekben meg kell jelennünk, azokkal a kisasszonyokkal, akiket más
                  táncolni nem visz, táncolni a patvarista kötelessége.</p>
				<p> – No, az az én dolgom.</p>
				<p> – Hahaha! – kacagott Korcza úr, szegődöttje sánta lábaira tekintve.</p>
				<p> – No, csak az az én dolgom.</p>
				<p> – És végezetre tudatandó, hogy mikor csengetek, az a hajdúnak szól, mikor pedig
                  füttyentek, az audiatnak szól, s akkor egyszerre ugorni és szaladni hozzám!</p>
				<p> – Megértettem.</p>
				<p> – És most, hogy mindjárt beleállítsam a funkcióba, itt van ez a megintő levél,
                  vigye el ezt tekintetes Balhásy fiskális úrhoz.</p>
				<p> – Hol lakik? – kérdé Biróczy.</p>
				<p> – Pesten – felelt rá a principális, s engedte Biróczyt nekiindulni, hogy keressen
                  fel valakit, akinek a lakása feltalálható Pesten.
               </p>
				<p> Jenőy két nappal későbben érkezett meg Pestre, mint Biróczy.</p>
				<p> Ismét itt a mese a tekenős békáról és a nyúlról. 
               </p>
				<p> Azt elfeledte hozzá tenni Phaedrus a meséhez, hogy a „testudo” kocsin jött a
                  célhoz, a „lepus” pedig gyalog.</p>
				<p>Kálmán megtalálta ugyan zsebében a Sándortul odalopott pénzt; de nem vette
                  hasznát. Tudta, honnan jön, s vissza akarta azt neki küldeni. Az az ember volt,
                  aki tud ebédelni a vadkörtefa alatt; de az ingyent csakis+ a vadkörtefától fogadja el.</p>
				<p>Amint beszállt a „Két Kecskéhez” (az volt akkor a
                  vidékiek leglátogatottabb és legolcsóbb vendéglője, s még most is megvan az akkori
                  bokharai állapotban; eltemetve azóta épült paloták
                  árnyékában), azonnal sietett az úti portól megtisztakodni; szerencsére egyetlen
                  finom ingét még a Tarnában kimosta, volt mivel felváltania Csollán Berti
                  rézingét, amivel elégett ruháiért
                  kárpótolta.</p>
				<p> Hanem hát a fiatal termetenminden ruha nyalkán áll,
                  még ha meg van is viselve.</p>
				<p> Kapott ajánlólevelére pontosan fel volt írva az asszonyság lakása, akinek
                  pártfogására építette legközelebbi jövendőjét; a címzettnél fogva sok
                  kérdezősködés nélkül rátalált a házra.</p>
				<p> Amint belépett a címzett lakásba, rögtön feltűnt előtte a nagy ellentét eközött,
                  meg amit Gödénylakonlátott.</p>
				<p>Ott piszkos szolgáló fogadja, ha fogadja, a vendéget, meg emberlehúzó komondor;
                  de már az bizonyosan fogadja; itt vállzsinóros inas nyitja az ajtót, sárga
                  frakkban, piros puliderben; ott dögbőrrel van
                  végigteregetve a tornác, sáros csizmanyomok és mezítláb nyomok a soha nem sikált
                  pallón, pókháló minden szegletben, vaskályhák csövei a papirossal beragasztott
                     ablakonkeresztüldugva, avas brinzadöböz* az asztalon, legyektől belepve, pipafüsttől keserű s
                  penésztől savanyú minden szoba, a falakról négyrét hámlik a mész; a bőrszékekből
                  kitolakodik a tehénszőr, s a ragadós kilincshez félelem hozzányúlni: – itt pedig
                     Gobelin-szőnyegek, damasztfüggönyök,
                  márványkandallók; drága vázák egzotikus virágokkal, aranyozott bútorok a
                  renaissance divat szerint, s minden szobán végigvonul a magas régiók bűbájos
                  illata. – Jenőy kezdett érteni valamit belőle, hogy férj és nő nem laknak
                  együtt!</p>
				<p> Még jobban is megértette azt néhány perc múlva.</p>
				<p> A komornyik megértve, hogy az ifjú a „nagyságos úr”-tól jön, levéllel, melyet
                  maga akar átadni a nagyságos asszonynak, sietett be úrasszonyához bejelenteni a
                  jövevényt, miután jól végignézte annak öltözetét. Pesten nemigen volt már akkor
                     bonton ez a szabás.</p>
				<p> Nemsokára visszajött a komornyik, s inte Kálmánnak, hogy beléphet az úrnő
                  szobájába.</p>
				<p> Ha lett volna ideje Kálmánnak körülnézni abban a belső szobában, még jobban
                  meglepte volna az abban uralgó választékos pompa; hanem a meglepetés más oldalról
                  várt rá.</p>
				<p>Előtte állt a jó tisztes öreg asszonyság helyett, akit Csollán Berti „az én
                     öregem”-kéntemlegetett előtte,+ egy tizenkilenc éves delnő.</p>
				<p> Szép, deli, hódító alak.</p>
				<p> Akkori idők divatja szerint szűk, testhez feszülő selyemruhában, mely a
                  csodálatos szép idomokat szobrász mintájává alakítá, s melynek alsó fodra, egy
                  rózsafüzérből képezve,bokáin felül láttatá piciny
                  lábait. Karcsú dereka széles szalagövvel átkötve, melyet nagy zománcos csat
                  szorított össze, felső öltönyének duzzadt dudorai szabadon hagyták gömbölyű
                  karjait s bámulásra méltó fehér nyakát és keblét.– És
                  aztán ez az igéző arc, az ifjúság hamvával! Kissé hosszúkás szája volt, felfelé
                  hajló szegletekkel, de ez is oly igézővé tette, s mosolyra vonultában
                  szerelemgödröcskéket támasztott orcáin; dúsgazdag gesztenyeszín haja à la
                     giraffe magas fésűre tűzve, még emelte hódító
                  igézetét, s a hajat körülfonó vékony aranylánc egy gyémánt csillagot tartott
                  homlokára szorítva.</p>
				<p> De mit gyémántcsillag e két szem közelében! Ki láthat meg ezeknek fényétől akármi
                  gyémántot?</p>
				<p> Aki ezekbe a szemekbe néz, rögtön megérti belőlük, miért szól a biblia a „vétkező
                     szemekről?”</p>
				<p> E vétkező szép szemek első tekintetére megtudta Kálmán azt, hogy ő kicsoda? –
                  Férfi.</p>
				<p> Óh, az a furfangos csínytevő ott a vakolatlan házban nagyon számított arra a
                  megzavarodásra, amibe ez a diákgyerek fog keveredni, mikor ezek elé a szemek elé
                  lép; de rosszul számított.</p>
				<p> Kálmán nem volt az az éretlen kedély, mely elveszti gondolatai uralmát, mikor egy
                  tisztes öreg asszonyság helyett, kinél pártfogást keres, egy hódító divatnőt lát
                  maga előtt; s ilyenkor az nyomja le leginkább, hogy öltözete kopottas.</p>
				<p> Kálmán azt érezte, hogy szíve egészen új, s lelki ereje gazdag. – Hanem azt vette
                  már észre, hogy valami hamis helyzetbe jutott.</p>
				<p> – Én nagyságod férjétől jövök – sietett küldetését előadni.</p>
				<p> – Férjemtől? – kérdé félig bámulat, félig nevetés hangján a delnő, s oly kíváncsi
                  tekintettel nézte végig a fiatalembert.</p>
				<p> – Egy levelet hoztam tőle nagyságodnak.</p>
				<p> – Nekem? Vajon mit írhat?</p>
				<p> – Úgy tudom, hogy az én csekély érdekemben: amiért előre is bocsánatot kérek.</p>
				<p> Kálmán átadta a hölgynek a hozott levelet.</p>
				<p>Az sietve bontá azt fel, s látszott finom ujjain+
                  mennyire óvakodnak be nem szennyezni magukat a tintás tartalommal.</p>
				<p>Amíg a delnő végigolvasá a levelet, szép arca a harag sötétveres+ estpírjától kezdettlángolni
                  egyszerre.</p>
				<p> A nő olvasott a levélből, az ifjú olvasott a nő arcából, s most már ő is tudta,
                  hogy mi van abban a levélben. S most már ő rajta volt a sor elpirulni és szemeit
                  lesütni.</p>
				<p> Amint a hölgy végigolvasta a levelet, szikrázó szemekkel tekinte annak átadójára.
                  Hanem a harag villámai elpihentek e sötét szemekben, amint az ifjút elpirulva,
                  lesütött szemmel látta maga előtt.</p>
				<p> Egy ifjú, aki elpirul, és lesüti szemeit egy szép hölgy tekintetétől!</p>
				<p> Midőn Kálmán ismét föltekintett, már nem látta a hölgy arcán a haragpírt,
                  szemeiben a neheztelést. Ismét a szép vétkező szemek voltak azok; amik előtt színt
                  változtat a csillag és bűbájtól reszket. Kivált, ha az a csillag a szívben
                  van.</p>
				<p> – Jól van – mondaa hölgy, összehajtva a levelet. –
                  Kérem, üljön ön le.</p>
				<p> Azzal maga a szófára ült le, s mutatta Kálmánnak, hogy foglaljon vele szemközt a
                  karszékben helyet.</p>
				<p> – Férjem ajánlja önt a levélben, mint tehetséges ifjút, hogy sorsáról
                  gondoskodjam. Levelét nem olvasta fel önnek?</p>
				<p> – Nem.</p>
				<p> – Haha! Különös. Én nem tudom kitalálni, hogy mi úton gondoskodhassam én az ön
                  sorsáról?</p>
				<p> – Én sem.</p>
				<p> – De valamit mégis gondolt ön, mikor férjem ajánlatát fogadta.</p>
				<p>– Azt gondoltam, hogy nagyságodnak vannak becses összeköttetései, akiknél egy
                  dolgozni kész fiatalembert valami alkalmazásra ajánlhatna.+</p>
				<p> Már eltagadta azt, hogy éppen nála akart magántitkári állomást szerezni.</p>
				<p> – Teszem föl egy magántitkári állomást? – monda a delnő.</p>
				<p> Az ifjú némán inte fejével.</p>
				<p> – S elfogadná ön azt bárminő körülmények mellett?</p>
				<p> Már erre nem felelt.</p>
				<p> – Várjon ön – szólt a hölgy –, egy jó gondolatom van. Írok ügyvédemnek, s ön
                  szíves lesz a levelemmel hozzá fáradni.</p>
				<p> Azzal íróasztalához lebbent, s leült háttal Kálmán felé, s elkezdett levelet
                  írni.</p>
				<p> Sokszor kinézett a levélírásból, s Kálmán úgy vette észre az átelleni tükörből,
                  hogy azok a szép szemek olyankor mindig az ő arcán függnek.</p>
				<p> Végre elkészült a levél, a delnő egy borítékba tette azt a férjétől kapott
                  levéllel, s valami finom kis hártyaostyával leragasztá a borítékot.</p>
				<p> – Itt van, fogja ön – szólt Kálmánhoz. – Ügyvédem majd meg fogja önnek mondani,
                  hogy mit tegyen.</p>
				<p> A levélborítékot rosszul ragasztá le a hártyapecsét, egészen felvált róla. Kálmán
                  a papírhoz szorítá azt hüvelykével, hogy jobban leragadjon. Ha akarta,
                  elolvashatta volna. Talán azért is volt olyan könnyen lezárva, hogy olvashassa
                  el.</p>
				<p> Sietett távozni a szép szemek fényköréből.</p>
				<p> – Viszontlátásig – mondá a delnő, s szívélyesen nyújtá neki kezét az
                  eltávozáskor.</p>
				<p> E delejes, e bűbájos melegű szorítás e bársonypuha kéztől többet elmondott az
                  ifjúnak, mint amennyit írottsorokból meg lehetne
                  tudni. A szép hölgy neki valóban nagy jóakarója.</p>
				<p> Egy percig úgy jött Kálmánnak, hogy ennyi jóakaratért talán illendő is volna
                  megcsókolni azt a jóltevő szép fehér kezet; hanem azután csak azt mondta magában:
                  „majd csak mégis inkább a nagyanyám kezét csókolom meg, aki elébb arcul fog
                  ütni!”</p>
				<p> Kálmán semmi különös dolgot nem talált benne, hogy a delnő által írt levél
                  címzetén Korcza fiskális úr nevét olvasta. Ugyanahhoz kapott Sándor pajtása is
                  ajánlólevelet Csollán Bertitől. Azt mondta, hogy az neki családi ügyvédje, akkor
                  természetes, hogy a nőnek is ugyanaz az ügyvédje. Azután a levél hártyapecsétjéről
                  olvasta le a nevet, mely aranybetűkkel volt odanyomtatva. Ez a név „Katinka”. –
                  Biz ezt eddig is tudhatta, ha akarta. Csollán Berti levelének a címzetén is ott
                  állt a „Katalin”.</p>
				<p> Csakhogy a „Katalin” és a „Katinka” most már két különböző fogalom!</p>
				<p> Véletlenül esett, hogy midőn Korcza fiskális urat felkereste Kálmán, Biróczyt
                  éppen útban találta. Annak a kúrián kellett valami után leskelődni. Az ajtóban
                  találkozók közt rövid volt a szóváltás. Sándor tudatta Kálmánnal, hogy őt a
                  fiskális elfogadta joggyakornokának, s neki tetszik ez az ember: azzal bevezette
                  principálisához, s egyedül hagyta Korcza úrral.</p>
				<p>Kálmán kissé el volt még fogulva, mikor a levelet átadta az ügyésznek.* Ilyenkor legerősebb divináló+
                     tehetsége van a gyanúnak. Kálmánban pedig egyébkor
                  is erős keveréke volt a képzelemnek és éberségnek.</p>
				<p> Aztán meg Korcza úrnak az ábrázatja egészen arra való volt, hogy aki meg akarja
                  tudni, hogy mi van most a fejében, azt szépen leolvashassa a vonásairól. Azok egy
                  eleven telegráf mozdonyai voltak.</p>
				<p> Amint a férj levele kiesett az asszony leveléből, az első percben az az
                     ijedséglátszott a képén, amit elképzelhet mindenki,
                  ha egy ügyvédnek azt mondják, hogy két gazdag pörlekedő kliense egyszerre kibékült
                  egymással. Hanem azután ráncba szedte a képét, s maga elé tette mind a két
                  levelet, lesimítva róluk a porzót. Az egyik persze kőporral volt behintve, a másik
                  aranyporzóval.</p>
				<p> A dátum szerint a férj levele volt első,azt olvasta
                  elébb végig.</p>
				<p>Mikor belekezdett, csúnyául félrehúzta a száját, mintha nem tetszenék neki a
                  dolog, s minden sor olvasása után félretekintett az előtte álló ifjúra,
                  végigméregette szemével, mégpedig úgy, hogy az egyik szemét behunyta, mint ahogy
                     műértőkszokták egy kép perspektíváját megítélni.
                  Egyszer az orrához is kapott, s alig tudta a markába eltakarni a nevetés vágyát;
                  majd meg felhúzta a két vállát egész a füléig, mintha el akarna bújni saját háta
                  mögé. S mikor végére ért, nagyokat csóvált a fején, sokáig+ úgy felejtette a száját, hogy az alsó ajkával befogta a felsőt; mintha
                  azon tanakodnék, hogy milesz ebből. Azután felvette a
                  delnő levelét, s amint azt olvasni kezdte, minda tíz
                  ujja szétmeredt.</p>
				<p> Most már mind a két ajkát behúzta a fogai közé, szemeit a lehetségig kimeresztve,
                  s utoljára, mikor készen volt a levéllel, úgy feltolta az összecsücsörített ajkát
                  az orráig, mintha azt a fél bajuszát okvetetlen fel akarná színi. Mindezek után
                  pedig nagyot kuncogott az orrán keresztül, s olyan nyájas képet csinált Kálmán
                  felé, mint egy erdei manó.</p>
				<p> – No, öcsém uram, hát magát csak ideküldték, mi? Hát mért küldték, mi? Hát mért
                  küldtek ide? – szóltmeghúzogatva az orrát, s a száját
                  nyitva hagyva, mintha már a nyelvén volna a további mondás.</p>
				<p> – Hogy miért küldtek ide, azt nem tudom; hogymért
                  jöttem ide, azt tudom.</p>
				<p> – Én – megmondom. Magának szép szerencséje akadt. Egy szép asszonynak secretarius
                  kell. A férj küld neki egyet, s az asszonyság elfogadta az ajánlottat, s elküldi a
                  fiskálisához, hogy a salarium felett egyezkedjék vele. Magának szép tehetségei
                  vannak e hivatalhoz,he?</p>
				<p> – Nincsenek uram – felelt Kálmán, s most már nem pirult, hanem sápadt. – Nem
                  azért jöttem, uram, önhöz. Nekem balesetem volt, mely miatt el kellett az iskolát
                  hagynom. Enhibám,nem szépítem. Hasonló sors érte egy
                  barátomat is, s talán éppen annak is én vagyok az oka. Ez a barátom most önnél
                  joggyakornok.</p>
				<p> – Ah, a Biróczy! Hát conscolárisok?
               </p>
				<p>– Voltunk, míg ki nem csaptak. Én többet tanultam mint ő, azért ő mégis+ mindig többet tudott, mint én. Tudta az életet. Tőle
                  tanultam meg, hogy balsorsunk nem helyrehozhatatlan. Az iskolából ki vagyunk
                  tiltva; de ha magántanulmány útján elvégezzük a félbeszakított jogi tudományokat,
                  s ha a tanári magyarázatot pótoljuk a gyakorlati év útmutatásaival, magánúton is
                  tehetünk le vizsgát, s azután járulhatunk cenzúrához.*+
                  Ezt tőle tanultam meg; s követni akarom. Azért jöttem önhöz, hogy megkérjem, midőn
                  Sándor barátom gyakornoki éve lejár, s ő a királyi táblai jegyzőségbe lép át,
                  kegyeskedjék engemet idefogadni őutána joggyakornoknak.</p>
				<p>– Hehej öcsém! Énhozzám akar maga jönni patvaristának? Tudja-e, hogy az nagyon
                  rossz mulatság? Az én patvaristám nem bálból ki, bálba be! Nem biliárdozni
                  napestig a Hét választónál; nem nyúlászni, kacsázni,
                  nem cifra szalüppök után szaladgálni; hanem körmölni,
                  tollat rágni! Azután az én természetem kiállhatatlan természet. Nálam az+ úrfit, mikor legjobban mulathatnék, akkor fogom be a
                  legnagyobb dologba; mikor legcifrábban felöltözött, akkor küldöm a legnagyobb
                  sárba; én agyonbosszantom az úrfiakat, s fát vágatok velük, mikor únják
                  magukat.</p>
				<p> – Mind tudom én azt – szólt szelíd mosolygással Kálmán. – Híre van fiskális úr
                  tréfáinak messze földön; hanem annak is híre van, hogy keze alól kerülnek ki a
                  legjobb prókátorok, hogy itt lehet legtöbbet tanulni. Én ide akarok jönni, ha ön
                  elfogad.</p>
				<p> – Ah? S nem akar maga beállni magántitkárnak egy szép asszonyhoz? No jó. Nem
                  szóltam semmit. Hát most mit akar tenni?</p>
				<p> – Hazamegyek elébb a nagyanyámhoz, s megkísértem őt kiengesztelni. Nehéz lesz,
                  mert ő igen szigorú asszony.</p>
				<p>– Hagyja el, tudom, ismerem a nagyasszonyt. Én ne ismernék valakit
                  Magyarországon, akinek valaha pöre volt a királyi táblán? Pedig a nagyasszonynak
                  sok pörevolt. Ő is ismer+
                  engem jól. No, majd írok én egypár sort a nagyanyjának. Ne hőköljön vissza. Nem
                  vagyok én Csollán Berti. Majd olyan dolgot írok neki, amitől kiengesztelődik. Hát
                  csak nem fogadja el, amit ajánlottak? Nem? Ez különös, nagyon különös: de hát jól
                  van. Hát csak jöjjön vissza hozzám egy esztendő múlva. Addig pedig tanuljon sokat.
                  Különösen koplalni megtanuljon; mert énnálam nagyon rosszul él a patvarista.</p>
				<p> De már azt a kézszorítást férfiasan visszaadta Kálmán, ami e szavakat
                  kísérte.</p>
				<p> – Még egy kis elintéznivalóm van – monda.– Ez az én
                  bohó barátom Sándor, mikor legutoljára együtt háltunk, a pénzét megosztva,
                  álmomban, tudtomon kívül a zsebembe csempészte. Visszahoztam azt. Idáig nem
                  költöttem el belőle semmit, magamnak is volt, azt ő nem tudta, s egy nap alatt már
                  otthon leszek. Kérem önt, szíveskedjék ezt majd neki általadni: ne most, ne úgy,
                  hogy ő azt megtudja, hogy én aztvisszahoztam;
                  ridegségnek venné részemről.</p>
				<p> – Ahám! Értem. Majd úgy apródonkint adogatom ki neki. Mikor egyszer-egyszer
                  elfogy a fráternek a pénze. De hát vallja meg, mért
                  hagyja maga ezt a pénzt nálam.</p>
				<p> Kálmán húzódozott a felelettől.</p>
				<p> – Kitaláljam? Ez abból a pénzből való ugye, amit az a nagy kópé Csollán Bertitől
                  nyert kártyán?</p>
				<p> – Abból.</p>
				<p> – S magának öcsém nem volt még olyan pénz a zsebében, amit kártyán nyert, s nem
                  akar olyat magával hordani? Furcsa gyerek. De furcsa egy gyerek.</p>
				<p>A fiskálissokáig elóggott-móggott rajta,* hogy már minek jönnek ilyen csodabogarak is a világra,
                  aztán megveregette a vállát Kálmánnak.</p>
				<p>– No, csak menjen hát haza, öcsém, a nagymámihoz; mire hazaér, az én levelem is
                  ott lesz. Aztán egy esztendő múlva szívesen látom, ha ugyan mind a ketten élünk.
                  Én ugyan élek, azt tudom; én száz esztendeig élek, hanem az ilyen fiatal vér hamar
                  elpusztul: egy tánc, egy lóról leesés, egy párbaj, egy szerelmi+ história, s vége van. No, hát vigyázzon magára. –
                  Mégiscsak szeretném tudni, hogy mi lesz időjártával az ilyen fiatal csontból, aki
                  egy nap kétszer utasítja vissza a „Herz-Dáma”
                  szerencsekegyét?</p>
				<p> Ezt az utóbbit már akkor mondtael Korcza úr, mikor
                  Kálmán a két ajtó között volt, s még azután is motyogott magában, a füle mellé
                  dugott tollat a szájába fogva keresztül,s fel s alá
                  járkálva a szobában, egyik kezébe fogta az egyik levelet, a másikba a másikat, s
                  tanácskozott a szájába fogott tollal.</p>
				<p> Mármost én ezzel az egyik levéllel agyonüthetem az egyik félt, a másik
                     levéllela másik félt… Vajon melyiket üssem
                  agyon?</p>
			</div>
			<div type="chapter">
				<head> Az édes otthon
               </head>
				<p> Ifjú barátom, ki e sorokat olvasod, hidd el nekem, hogy sohasem fogsz olyan nagy
                  úr lenni, mint amilyen most vagy.</p>
				<p> Mikor hazamégy az édes otthonba, őszi tanév dicséretes bevégezte után.</p>
				<p> Otthon úgy várnak, mint egy királyt.</p>
				<p> Az égész év munkájából, fáradalmaiból, nélkülözéseiből te semmi részt nem vettél,
                  csak a szüretre jössz. Szőlőtő, gyümölcsfa rakott áldással vár reád, pedig nem
                  ápoltad.</p>
				<p>Húgaid, öcséid, már a kapuból várják jöttödet: ölelnek, csókolnak, beléd
                  csimpajkoznak mikor megérkezel; apád, anyád zokogva szorítnak karjaik+ közé. Pedig nem hoztál nekik semmit; csak magadat.</p>
				<p> De milyen nagy darab kincs vagy te magad otthon!</p>
				<p> Elbámulnak rajtad, mekkorát nőttél! Már a szakállad is ütközik, egész férfi lett
                  belőled.</p>
				<p> Az egész ház a tied!</p>
				<p> Minden ebédnél ott találod kedvenc ételeidet az asztalon; nem felejtették még el,
                  hogy mit szerettél olyan nagyon.</p>
				<p> Ruhádról, fehérneműdről más gondoskodik; akarják, hogy deli légy.</p>
				<p> Apád komolyan beszél hozzád, mint rangbeli férfihoz, s megajándékoz ősi
                  pecsétnyomó gyűrűjével; most már érdemes vagy, hogy rád bízassék e klenodium;
                  anyád sír, ha rád néz, s mosolya ragyog könnyein keresztül; testvéreid
                  bámulnak.</p>
				<p> A cseléd, ki még elmeneteledkorneveden szólított,
                  most már ifjú úrnak címez.</p>
				<p> Kutya, macska fölkeres, hozzád törleszkedik, kezedet nyalja.</p>
				<p> Egész nap kedvedet keresik; kívánságaidat ellesik, mire kigondoltad, már
                  teljesítve van.</p>
				<p> Mikor alunni akarsz, csizmádat lehúzzák; azután lábujjhegyen járnak a háznál,
                  mukkanni sem szabad senkinek, míg te alszol, míg a szomszéd szobából áttörő
                  kávéillat föl nem ébreszt.</p>
				<p> S ez így megy mindennap.</p>
				<p> Tied az egész ház. – Mit? Ház? Az egész város.</p>
				<p> Mikor kimégy az utcára, most már karodba fogóznak családod tagjai, te vezeted
                  őket. Fennhordod fejedet. A szemközt jövők nyájasan és irigykedve köszöntenek.
                  Egy-egy ablakot lopva kinyitnak, s utánad kandikálnak fiatal gömbölyű leányarcok
                  zöld levelű virágcserepek közül. Tekintélyes férfiak az utca túlsó végéről
                  átkiáltják hozzád az alászolgáját. Régi tanáraid találkoznak veled, s
                  elszörnyednek, ha veled egy óráig beszéltek, mennyi tudományt felszedtél azóta!
                  Magasról tekintesz le szegény jámbor öreg urakra, milyen messze lenn maradtak
                  alattad!</p>
				<p>Hát még az élet rózsái, a leányok!Mindnek meg van
                  engedve, hogy szerelmes legyen beléd. Hívott vendég vagy minden lyányos+ háznál, s az évek előtti gyermek játszótársnét látod
                  előtted elpirulni, mikor vele találkozol. Nem esik meg mulatság nálad nélkül;
                  minden asszonynaklehetséges fia, minden
                     kisasszonyságnaknem lehetlen+ vőlegénye vagy; cotillonban előtáncos vagy, fülig szerelmes vagy;
                  reggelig táncolsz, belebetegszel: a város mindenorvosa
                  siet a náthádból kigyógyítani; kimégy az utcára, minden ember örül, hogy
                  meggyógyultál; a pap tudatja veled, hogy hétfőnreggel
                  imádkozott szerencsés meggyógyulásodért az egész gyülekezettel egyben. Megint csak
                  elmégy mulatni; most már gyöngéden figyelmeztet valamennyi szép táncosnéd, hogy ne
                  rontsd meg magadat, s azért mégiscsak táncol veled. Régi gavallérok sárgulnak az
                  irigységtől hódításaid miatt: az ifjabbak bálványoznak. Élcet mondasz: mindenki
                  kacag rajta. Csak egy nem, akinek a rovására kacagnak. Azzal természetesen párbajt
                  vívsz; természetesen mind a ketten kaptok egy sebet. 
                  Lefektetnek, ápolnak, ajtód kilincsét egyik látogató a másik kezébe adja, minden
                  úrnő tudakozódtat hogyléted felől. Apád fejét csóválja: „Ménykü gyerek vagy!” Ő is
                  ilyen volt ifjú legény korában. Anyád feddi érte, hogy mondhat ilyet: hátha
                  megöltek volna? „Mit? Tégedet? Dejszen az nem megy olyan könnyen.” Harmadnapra
                  fölkelsz. Karod fekete selyemkendőbe kötve. Úgy mégy ki az utcára. Mindenki
                  gratulál, s balkézzel szorítszkezet, mert a jobbal nem
                  lehet. De még ellenfeled most is fekszik. Hah, az kapott egyet! A város hőse vagy.
                  Mindenki bámul, imád, szeret.</p>
				<p>És senki sem kér még tőled semmit!</p>
				<p> Barátom, ifjú legény, örülj ez interregnum napjainak; mert ilyen nagy úr nem
                  fogsz lenni azontúl soha.</p>
				<p> Hanem mindez persze megfordítva van, ha úgy kerülsz haza, hogy az iskolából
                  kicsaptak.</p>
				<p> Hja persze, az egészen más találkozás.</p>
				<p>Mindenki szájában eláll a szó a rémülettől, mikor belépsz az apai házhoz. Mogorva
                  képedről olvassák, mi hozott haza. Héj, korbács, héj, nádpálca! Ugyan emlegetnek
                  szaporán. Anyád sírva fakad, s kezeit tördeli, apád+
                  fenyeget, hogy csak madársörétre ne volna töltve a puskája, mindjárt meglőne
                  vele.</p>
				<p> Azt sem tudod, melyik szögletébena háznak húzd meg
                  magad, mégis mindenki szid. Ruhád szakad, inged szennyes, senkit sem mersz kérni,
                  hogy segítsen rajtad, senki sem tartozik vele.</p>
				<p>Apád, ha megszólít: a neved „szamár”. Mindenki „te”-nek nevez, s oly+ megvetőleg tudja azt kimondani. Az asztalhoz nem hív
                  senki; szégyenszemmel sompolyogsz oda, s elnyeled a keserűséget, ha egy ételből
                  neked már nem marad. Utolsó vagy, a kis öcséd után következel.</p>
				<p> Kérdezgetik tőled, hogy csizmadia akarsz-élenni vagy
                  lakatos?</p>
				<p> Akárhováállsz, ott útban vagy valakinek. A
                     tányérváltástsem bízzák rád, mert azt is
                  eltöröd.</p>
				<p> Ha köhögsz, ha beteg vagy, az is a te bűnöd. „Rossz pénz nem vész el.” Ez a
                  diagnózis meg az orvosság, amitől meg kell gyógyulnod.</p>
				<p> Az utcán a falhoz lapulva sompolyogsz, s kikerülöd, ha ismerőst látsz; úgysem
                  fogadná a köszöntésed. Szép leányok, ifjú játszótársak nem látnak meg, ha
                  melletted ellebbennek; szolgálóiknak sem mersz legyeskedni, mert félsz, hogy a
                  vargalegény, ki elébb járt ott, rajtakap s megdögönyöz, s az is a tied lesz.</p>
				<p> Még a házi kutya is megugat.</p>
				<p> Még a gyümölcsfa sem kínál meg. Az is tudja, hogy téged kicsaptak, s nem bolond,
                  hogy teneked ingyen körtét teremjen.</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> Ez utóbbihoz hasonló kedélyállapotban közelgett az ősi ház felé Kálmán.</p>
				<p> Az ősi ház egy kisvárosban feküdt, mely nem kereskedelmi hely, hanem inkább
                  gazdasági nagy tanya: nevezzük K… nak. Sok ilyen
                  betűvel kezdődő városunk van.</p>
				<p> A Jenőy-ház egy hosszú földszinti épület, □formára
                  építve, az udvar szárnyát a cselédség lakja.</p>
				<p> Az öreg Jenőyné igen tüzes gazdasszony, pedig már a
                  hatvan éven felül jár; a haja már fehéredik, de az arca még most is piros. Soha
                  orvosra, gyógyszerre a maga bajáért nem költött.</p>
				<p>Hatalmas, férfias egy asszony. Már boldogult férjét is oly kordában tartotta,
                  hogy az öreg úrnak mindent kéztől kellett várni, s soha egy márjásnál* többet nem kapott a zsebébe, mikor kiment. Halála után
                  pedig egészen az özvegy vitte a gazdaságot, a pöröket, s félelme volt minden lusta
                  cselédnek, minden pörhúzó prókátornak és az egész dicasteriumnak.*</p>
				<p> Két fia maradt. Az egyik: Lőrinc, anyja kívánsága szerint a katonasághoz adatott,
                  ott ember lett belőle; megházasodott a külföldön, el is esett a külföldön; a neje
                  is utánahalt, ezeknek a fiuk volt Kálmán.</p>
				<p> A másik fia Bénjámin,vagy ahogy az egész világ hívja:
                  Béni bácsi.</p>
				<p> Ez a legártatlanabb teremtése a világnak.</p>
				<p> Jenőyné, hogy nagyobbik fiaértkárpótolja anyai
                  szívét, kit oly messze eleresztett, s kit oly ritkán látott, ezt a kisebbiket
                  aztán egészen otthon tartotta, otthon nevelte a saját szárnyai alatt, s Béni
                     bácsi már Isten jóvoltából 47 esztendős, s még a
                  városból sem volt ki az anyja nélkül, s még minden estve elmondja az imádságban,
                  ahogy gyermekkorában tanulta: a „szegény bűnös fiacskádat”, s hozzá teszi:
                  „szerencsés jó éjszakát kívánok kedves édes anyácskámnak, kedves édes
                  apácskámnak!”, holott ez utóbbinak már húsz év óta meg van adva az ő legcsendesebb
                  éjszakája; de már Béni bácsinak rájár a szája, s új imádságot tanulni nagy dolog
                  volna.</p>
				<p>Béni bácsinak nagyon nehéz feje van. Gyermekkora tizedik éveig nem engedte az
                  anyja, hogy valami betűismerkedéssel háborítsa testi növekedését: igaz, hogy
                  nagyon nehezen is akart nőni. Akkor aztán nevelőt hoztak a házhoz, aki nagy
                  nehezen rávette, hogy higgye el neki, milyen nagy különbség van az A meg a B
                  között. Szép idő került bele, míg azután abba is beleoktatta, hogyha az ember a
                  három ujja közé fog egy fekete lébe mártott végű lúdtollat, s azt egy fehér
                  papírlapon hol fel, hol le taszigálja, utoljára csak jön ki belőle valami, amiről
                  más ember kitalálja, hogy aznem macskanyom. Sőt, nagy
                  kamasz korára annyira vitte a jó instruktor, hogy még magánvizsgára is meg merték
                  invitálni a helybeli conrector urat, ki is, hogy az
                  algebrából alaposan megegzaminálja az úrficskát, azon mnemotechnikai* feladványt tűzte ki eléje, hogy „hányszor van meg az
                  egy a kettőben?” – Amire Béni úrfi nagyon hűlt képet csinált. „No, hát hány lába
                  van magának?” – jött egy másik kérdéssel segélyére a conrector.+ „Kettő!” – felelt örvendő találékonysággal Bénike. „S
                  hány lábam van nekem?” – feszegeté tovább a conrector. „Négy!”
                  * A conrector úr aztán nem is volt kíváncsi többet
                  megtudni az examinandustól, hanem megette az
                  örömebédet, felvette a két tallért, s kiadta a Bénikének a bizonyítványt classis
                     primával, mehet vele a felsőbb humaniorum
                     cursusba.</p>
				<p> Innentul mindig válogatott magántanítói voltak, kiket prefektusoknak címeztek.
                  Otthon tanítottak neki mindent. Jól megtanították mindenre. A magánvizsgán pompás
                  ebéd, busás honorárium várta a vizsgáló deputációt, s Béni bácsi mindenünnen
                  szerencsésen meghozta a classis primae bizonyítványt.
                  Még az ügyvédi cenzúrán is átesett, s ha lehet hitelt adni a rágalmazóknak, ővele
                  történt az meg, hogy mikor a királyi személynök kérdezte tőle, mit tud a „Nota
                     Rákóczianá”-ról?, azt felelte neki, hogy „a szövegét
                  nemigen tudom, de elfütyölöm, ha tetszik”.</p>
				<p> – „No, hát fütyülje el” – s kapott sufficienst.
               </p>
				<p>(Az anyja akkor is fenn volt vele Pesten, mert anélkül a kardját is bizonyosan a
                  jobb oldalára kötötte volna fel.)+</p>
				<p> A diplomával együttaztán a jó asszonyság ismét
                  bepakolta a fiacskáját flanell közé, s vitte haza, ügyelve rá, hogy meg ne fagyjon
                  az úton.</p>
				<p> Odahaza pedig, egyszer meglévén a diploma, kijárta az asszonyság a főispánnál,
                  hogy Bénikáját a legközelebbi generális gyűlésen
                  nevezze ki assessornak. Ezzel aztán egész emberré lett téve. Nem is volt oly
                  szorgalmatos látogatója a sedriáknak és
                     congregatióknak több, mint Béni bácsi, kit gyermeki
                  örömmel töltött el az a büszkeség, hogy ősapja ezüstös kardját olyankor
                  felkötheti, s úgy mehet végig az utcán, magamagát jobban megbámulva, mint mások.
                  Tartá pedig magát a zöldasztalnál az arany hallgatás jelmondata mellett.</p>
				<p> Vette azt észre a jó öreg asszonyság, hogy milyen nagyszerűen ütött ki a
                     dédelgetőnevelés a kisebbik fián; de már nem
                  segíthetett rajta. A biz az ő hibája volt. Hozzászoktatta, hogy semmit ne tegyen
                  mást, mint amit az anyja parancsol, amit az megenged, s nem volt annyi önmagától
                  születő gondolat benne, hogy egy levelet írt volna valakinek, hacsak nem diktálta
                  valaki.</p>
				<p> Ezt a hibát helyre akarta hozni az unokájában Jenőyné asszony. Annak a
                  neveléséhez egészen ellenkező rendszert szabott. Utalva is volt a természettől,
                  mely a Kálmán gyereknek nagyon sok önfejűséget adományozott. Ebben már a nagyanyja
                  vére uralkodott. Ez nem tűrte, hogy mondják neki, mit tegyen; megtette magától is,
                  ami az ő dolga volt, ha nem mondták, hogy tegye; de ha mondták, nem tette meg.
                  Lángesze volt, de amihez nem volt kedve, azt, ha elöl-hátul „szamarat” akasztottak
                  is a nyakába, mégsem tanulta meg. Ezt a fiút úgy nevelé nagyanyja, hogy szokjék az
                  élethez. Leküldé Debrecenbe a főiskolába, járjon együtt a többi szegény fiúkkal;
                  tanulja meg, mi a diákélet. Hadd járjon légációkba, prédikáljon, tanulja meg, hogy
                  kell emberekkel bánni; tanulja meg, mit tesz keservesen kenyeret keresni. Hadd
                  utazza be az országot gyalog; hadd lesse el másoktól, mint kell bajos állapotokból
                  kivágni magát az embernek. Pénzt csak annyit adott neki, amennyi szükséges volt.
                  Tudtára adta, hogy amíg ő él, addig nem kap semmit. Ő pedig soká fog élni, az ő
                  halálára ne számítson. Törjön magának pályát az életben. Majd azután, ha nagy
                  ember lesz, ha állást foglal a világban, akkor megkapja nagyanyja gazdag birtokát,
                  s lesz igazi úr. Hanem elébb szolgáljon rá.</p>
				<p> S nem volt ez rossz rendszer; sok derék ember vált e világban ezen az úton; aki
                  életrevaló volt, annak nem ártott az, ha minél messzebbre elküldik a rokonok
                  közül.</p>
				<p> Csak ez a végzetes baleset ezzel az iskolai botránnyal ne kuszálta volna össze az
                  egész jól indult tervet.</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p>Béni bácsi éppen kinn pipázik a folyosó alatt egy falócán heverészve, nem azért
                  odakinn, mintha föltette volna magában, hogy a tüzes taplóval felgyújtsa a
                  kendert, amit most az udvaron a leányok tilolnak és gerebenyeznek,*+ ami könnyen megtörténhetik;+
                  hanem azért, mert a mama odabenn a szobában nem tűrheti a pipafüstöt. Aki pipázni
                  akar, annak „ott kinn tágasabb!”</p>
				<p>Béni bácsi termete nem magas, különösen kurták a lábai. Hanem amit termetben
                  megvont tőle a természet, ugyan kiadta neki fejben. Az nagy, hosszú és széles.
                  Abban bizony, ami a lokalitást illeti, elférne sok tudomány. Nagy kopasz homloka
                  egész a tarkójáig tart már, de azért védve van jól, télen nyáron jó meleg
                  taplósipkával, ami sohasem szakad le a fejéből, csupán csakhogy a szobában, az
                  édes mama vagy a vendégek iránti tiszteletből, hátrafelé fordított ellenzővel
                  teszi a fejére. Arca valamivel vénebbet mutat, mint amilyen, kicsiny,
                  összehunyorított szemekkel, növésnek indult orral, s a fejétől messze elálló
                     hall-élet-műszerekkel;*+ széles szája örök
                  mosolygását elősegíti a harcsabajusz, egész szája mentében rövidre nyírva s a
                  végein hosszúra eresztve, s mindezekhez járul kiegészítésül egy hosszú, izmos áll,
                  mely olyan hosszú, hogy mikor a nyakravalóját felkötik, fel kell tartania a fejét
                  az ég felé, hogy az állát oda ne kössék. Mert még most is a mama köti fel a
                  nyakravalóját; amit egyébiránt indokol azon kor divatja, mely azt követelte, hogy
                  kilenc rőf hosszú legyen a nyakravaló, aminek
                  felkötéséhez aztán vagy baráti segítség kellett, vagy aki egyedül volt, az
                  ajtókilincshez kötötte a nyakkendő egyik végét, s aztán messziről nekikezdve úgy
                  forgatta bele a nyakát ebbe a pólyába; aztán a két végét hátul a nyaka csigolyáján
                  kötötték csombókba. Tehát azért ne tessék senkit megítélni.</p>
				<p> Midőn pedig legjobban pipáznék Béni bácsi, s semmi egyéb baja sem volna, mint az,
                  hogy ha az a dohány innen a zacskóból ma elfogy, holnap megint másikat kell vágni:
                  lát maga elé jönni egy alakot, akiről úgy tetszik neki, mintha ismerné. Ez az! –
                  De bizony nem az! – Bizony csak az.</p>
				<p> Kálmán öccse közeledett felé.</p>
				<p> Hát biz az kissé meg volt viselve a hosszú gyaloglástól, aztán másképp is el volt
                  változva az arca; – de azért csak mégis ráismert Béni bácsi, s jólesett az
                  ábrázatjának, hogy valami oka van nyájasan mosolyogni, midőn úröccsét megismeri;
                  fel is kel a padról, elébe megy; s pipáját kivéve szájából, jobbról-balról szolgál
                  neki egy-egy kapadohány-illatú csókkal.</p>
				<p> – Hozta Isten. Kedves uramöcsém. Hát már megint ünnepek vannak?</p>
				<p> Béni bácsi nem gondolt egyebet, mint hogy a római pápa az ő kedvéért most még egy
                  sátoros ünnepet állított be az esztendőbe. – Annak is azért örült olyan nagyon,
                  mert a mama egy új redingótot csináltatott neki, s azt ígérte, hogy azt a legelső
                  ünnepnapon felveheti; de hamarább nem. Szörnyen örült pedig, hogy ő is kap már
                  egyszer ilyen módi francia ruhát, ami a sarkát veri.</p>
				<p>– Nincsenek biz itt semmiféle ünnepek, édes urambátyám – mondta+ Kálmán –, hanem hazajöttem, mert kitiltottak az
                  iskolából.</p>
				<p> Béni bácsi megrettent nagyon. Hol nevetésre, hol komolyságra nyúlt az arca.</p>
				<p> – Ah maga tréfál. Ne tréfáljon no! Hallja no. Ugye nem igaz?</p>
				<p> – Nagyon igaz biz az, kedvesBéni bácsi; különben nem
                  volnék most itthon.</p>
				<p> – De hát ez iszonyúszörnyűség! Hát hogyan lehetett
                  az?</p>
				<p> – Majd elmondom egyszer. Most csak arra kérem, édes Béni bácsi, menjen be a
                  nagymamához, és készítse elő errea fátumra, ami velem
                  történt, hogy azután a szeme eleibe kerülhessek.</p>
				<p> Béni bácsinak úgy tátva maradt a szája, hogy az állát szinte a mellének
                  támasztotta.</p>
				<p> – Már hogy én – menjek be a nagymamához, aztán készítsem elő erre az esetre? Majd
                  mindjárt, kedves öcsémuram; csak egy kicsit hátramegyek.</p>
				<p> El is ment aztán olyan nagyon hátra, hogy elő nem került egy hosszú óráig, hanem
                  bevette magát a félszerbe, ahol a leányok gerebeneztek, s nagy stúdiumot fordított
                  annak a kitanulására, hogyan lehet az, hogy a Zsuzsi azzal az ökölre fogott
                  kenderrel egyszer se vágja bele a kezét a gereben hegyes szegeibe.</p>
				<p> Dejszen Béni bácsit szép mézeskalács volna, amivel be lehetne csalogatni a
                  nagymama elé, amikor az meg fogja tudni, hogy a Kálmánt kicsapták az iskolából. Az
                  Isten legyen irgalmas kegyelmes minden élő léleknek ennél a háznál, amilyen
                  patália lesz abból! Dejszen a kedves uramöcsém ugyan jól kiválasztotta, hogy kit
                  küldjön maga előtt avantgardának! Ugyan támaszkodhatik
                  ő miatta a folyosó oszlopához, amíg ő visszakerül.</p>
				<p> Hanem hát Kálmánnak nem sokáig kellett odatámaszkodnia; mert amint nyílt a
                  konyhaajtó, egyszer csak a nyakába borult valaki; átölelte, összecsókolta – és az
                  nem esett neki rosszul.</p>
				<p> Aki pedig ezt a merényletet követte el vele, az egy tizenhat esztendős leányka
                  volt, vidám, fürge, tűzrőlpattant teremtés; bogárszemű, fekete hajú; csupa
                  elevenség az egész.</p>
				<p> – Hát te megjöttél? – kérdi a bohó gyermek, két tenyere közé fogva Kálmán arcát,
                  hogy jobban megnézhesse.</p>
				<p> Kálmán visszacsókolta a leánykát. Gyöngédségükben valami testvéries volt.</p>
				<p> – Nem jókedvemből jöttem – súgá Kálmán. – Kitiltottak a kollégiumból.</p>
				<p> A leány erre fürge szemeivel széttekintett: nem hallja-e valaki? Pszt! Szája elé
                  tette mutatóujját, azzal bevonta Kálmánt a konyhába, ott nem volt rajta kívül
                  senki. Onnan betuszkolta Kálmánt egy kis oldalbenyilóba, ennek is becsukta az
                  ajtaját, s ott is halkan suttogá:</p>
				<p> – Ezt majd én tudatom elébb a nagynénivel; addig maradj itt.</p>
				<p> A lyánkánaknagynénje az, aki a fiúnak nagyanyja.
                  Cilike árvagyerek, messzi rokonoktól fogadta örökbe Jenőyné. Kedvence az öreg
                  asszonynak.</p>
				<p> – Majd én beszélek vele elébb.</p>
				<p> – De mit fogsz neki mondani?</p>
				<p> – Bizonyosan a más hibája miatt szenvedsz: tudom jól.</p>
				<p> – Akkor nem fogsz neki igazat mondani. A magam hibájáért lakolok.</p>
				<p> – Hol az írásod, amelyben kitiltanak? Valami okát csak megírták.</p>
				<p> – Itt van, olvasd el.</p>
				<p> A leány nagy bölcs képpel olvasta végig a kitiltó ítéletet. Egy percig homlokára
                  tette az ujját nagy okosan.</p>
				<p> – No látod, már tudom, hogy mit mondok? Csak azt, ami igaz; ami itt van.
                  Meglátod, hogy semmi baj sem lesz. Mármost csak várj addig itten, míg én
                  visszajövök.</p>
				<p> – Óh, milyen jó kisleány vagy te, Cilike.</p>
				<p> – No, hát csókolj meg szépen.</p>
				<p> A lyánkaellebbent a kis oldalszobából, s halkan,
                  óvatosan benyitott a konyháról nyíló ajtón a nagymamához.</p>
				<p> Jenőyné éppen ruhatára fölött tartott szemlét.</p>
				<p> Óh, nem a piperéhez valót válogatta; hanem gyönyörűségét kereste a maga alkotta
                  múzeumban. 
               </p>
				<p>Egy valóságos múzeum volt az ő ruhatára. A régi, ötven év előtti divatok,* s amik azután jöttek; a legelső nemzeti ébredéstől
                  kezdve, a legutolsó elszunnyadásig. Mert vannak egyes korszakok a népéletben,
                  amikről az öltözetek beszélnek. S ezek a selyemre hímzett krónikák nála
                  osztályozva voltak mind. Arany skófiummal varrott,
                  virágokkal kihímezett, sujtásos, prémes mindenféle: szoknyák, mik vékony
                  aranyozott sodronyból vannak egészen szőve, csipkék, halhéjas vállak, főkötők
                  tarajjal, rezgőkkel, nyilakkal; – mindezeket nem viseli már senki.</p>
				<p>Azután ott vannak egész fiókok tele gyönyörű vászonneműekkel, mikhez a kendert, a
                  lent maga tiloltatta, gerebeneztette, fonatta, szövette, fehéríttette.
                  * Gyönyörű sávolyos abroszok:
                  erős, elviselhetetlen, s mégis selyemsima, finom szövetek, minőket boltban sohasem
                  lehetne kapni. Ez is évről évre szaporodik, és sohasem fogy. Hat leányt ki lehetne
                  vele házasítani. Mindennek egy részét Cilike kapja majd, a másikat Kálmán
                  felesége, ha megházasodik.</p>
				<p> Ezekben aztán nagy gyönyörűsége van az öreg asszonyságnak. Előszedegeti, újra
                  osztályozza. ElmagyarázzaCilikének, milyen világ volt
                  akkor, mikor ezt a ruhát viselték. Nem olyan foszlány ám ez, mint a mostaniak.</p>
				<p> – Aztán ha ruha, hát legyen ruha. A ruha nem arra való, hogy mutogassa, hanem
                  hogy betakarja a termetet. A régi vállfűző úgy illett a derékra, mint egy páncél.
                  Aztán minden ránca a ruhának elállt a testtől, mintha mondaná: ne nyúlj hozzám!
                  Kötény nélkül semmi ruhát sem viseltek. Még a királyné is felveszi a kötényt,
                  mikor magyarba öltözik. Úgy illik ez. Micsoda viseletek ezek a mostaniak, minden
                  feszes, minden nyitva; aztán rongy minden. Cifra szegénység. Egy bálra fölveszik,
                  reggel a zsibárusnak adják.</p>
				<p> – Egyrészt a férfiak ennek okai – jegyzé meg mély bölcsességgel Cilike. – Lássa,
                  nénikém, ők mennek minden divatban rossz példával előre.</p>
				<p>– Igazad van – mondá Jenőyné. – Igazán igazad van. Ők hozzák be a legfertelmesebb
                  módikat. Már micsoda utálatos hábitus ez a redengó megint. Redengo! Marengo!
                  Kaliko! Pulider! Kalamajka! Pogány nevek. Egyik
                  bolondabb, mint a másik. Redengo! A gallérja a füleig+
                  mered, a két szárnya meg a bokáját veri az embernek. S ez a Béni gyerek nem
                  hagyott addig békét, addig csivelgett a nyakamon, míg nem csináltattam neki egyet.
                  Egész maskara lesz benne.</p>
				<p>– No, de ezt hát így viselik mások – magyarázá Cilike a dolgot, csomagonként
                  adogatva kezébe nagynénjének az asztalra kirakott vászonneműeket. – De hát az már
                  micsoda gondolat volt a professzoroktól, hogy még a diákokkal is levettették+ a dolmányt, s aztán találtak ki a számukra egy soha nem
                  dívott idegen viseletet. Hosszú szoknya egy férfin, aztán hátul a nyakából egy
                  sarkig lógólebernyeg, s még a fejére egy háromszögletű
                  kalap. Uram bocsá. Mikor a minap a legátus itt járt, s aztán eszembe jutott
                  szegény Kálmánkánk, majd elfakadtam ríva.</p>
				<p> – Az ám. De csúnya szerzet volt. Meg is írtam Kálmánnak, hogy haza ne hozd nekem
                  azt a csuhát, amiben olyanok vagytok, mint egy ágról szakadt jezsuita novicius. A
                  professzorainak meg megírtam, hogy engedjék meg az én Kálmánomnak, hogy legalább
                  mikor kijár a városba, olyankor emberi öltözetet viselhessen.</p>
				<p> Cilike itt aztán nagyot sóhajta.</p>
				<p>– Hja bizony, kedves nénikém, de nagy baj lett ám abból. Éppen most tudtam meg,
                  hogy Debrecenből sok diákot kicsaptak, azért, mert a tógát levetették.
                  *</p>
				<p> – Ahhá! Szófia beszéd! Majd azért csapnak ki valakit. Bizonyosan valami nagy
                  vétket követtek el, s a professzoraiknem akarják az
                  igazi bűnüket rájok róni.</p>
				<p> Ez az asszonyság veszedelmes nagy psycholog!</p>
				<p> – Nem, nem, nagynéni! Bizonyosan nem valami aljas vétségért tiltották ki őket, ha
                  egyszer a mi Kálmánunk is közöttükvan.</p>
				<p> – Micsoda? – kiáltá Jenőyné, egyszerre az egész halmaz szalvétát a földre dobva,
                  ami a kezében volt. – Kálmán! Az én unokám!</p>
				<p> – Közöttük van – mondaCilike.</p>
				<p> – Ki mondta ezt neked?</p>
				<p> – Olvastam az ítéletüket. Itt van nálam.</p>
				<p> És odaadta a Kálmántól átvett ítéletet nagynénjének.</p>
				<p> Az szemüveg nélkül tudott még olvasni, dacára hatvanhatodik esztendejének, s arca
                  elszederjesült, mikor végigfutott szemeivel a kezében reszkető papiroson.</p>
				<p> – Ki hozta eztneked?</p>
				<p> – Maga Kálmán.</p>
				<p> – Hát megjött? Hát csakugyan való? Hol van? Hadd tépem össze.</p>
				<p> Kálmán belépett az ajtón.</p>
				<p> – Itt vagyok, kedves anyám. Tépjen össze.</p>
				<p> A nagyanya indulatosan odarohant hozzá, s mikor aztán odaért, akkor keblére
                  ölelte görcsös erőszakkal; összecsókolta fejét, arcát, homlokát, sírt, érthetlen
                  szavakat fuldokolt: „Dehogy téged! Nem téged! Azokat! De valakit összetépek.”</p>
				<p> Csitt! Valaki kopogtat az ajtón!</p>
				<p>Cilike sietett a belépőt megelőzni. Csak a postás volt. Francia ember volt. „Très
                     humbleserviteurt”
                  mondott, s kilenc krajcárt kért egy most érkezett levélért,* azután „je vous souhaitebien le bon
                  jour”-ral odább ment.</p>
				<p> – A levél néninek szól Pestről – mondaCilike. –
                  Ismerem az írást. Korcza fiskálistól jön.</p>
				<p> – Add ide! – szólt Jenőyné, s felszakítá a levelet. Szemei még jobban égtek,
                  mikor elolvasta.</p>
				<p> – Ez is azt mondja. Ez is igazat ad benne. De hisz ez rettenetes dolog! Hiszen
                  varrták volna őket bele inkább abba a lefordított zsákba, ha olyan nagyon
                  hozzátartozik a jó erkölcshöz a férfiszoknya; csukták volna be, verték volna meg;
                  de ne tették volna egész életükre szerencsétlenné ilyen semmiségért. Óh, azért meg
                  fogok nekik fizetni!</p>
				<p> – Kedves anyám – szólt közbe Kálmán. – Ne nehezteljen bíráinkra. Mi nagyot
                  hibáztunk.</p>
				<p> – Most eredj előlem. Nem kérdem tőled, hogy mit csináljak.</p>
				<p> Cilike igyekezett Kálmánt kituszkolni a nagymama szobájából, onnan be az
                  oldalszobácskába, még azt is rázárta. Félt, hogy Kálmán ismert egyeneslelkűségéből
                  még valamit talál magára vallani, hogy nagyanyja haragját tanárairól elvonja, s
                  megint magát áztassa el. Most nem szabad neki addig kijönni, míg az első zivatar
                  el nem múlik.</p>
				<p> Héj pedig ugyan megindult!</p>
				<p> Az öreg asszonyság kirohant a folyosóra, s elkezdett Béni bácsi után
                  kiabálni.</p>
				<p> – Béni te! Béni! Gyere be mindjárt. Béni! Héj Béni!</p>
				<p> Hallotta ezt Béni bácsi; de olyan jól eltette magát a méhesben, hogy élve nem
                  lehetett kézre kapni. A szolgálók pedig kitagadták magukat belőle, hogy látták
                  volna mai nap. Szegénynek olyan nagyon pártját fogták a cselédek a nagyasszony
                  ellenében, mikor valami háború volt.</p>
				<p> Béni bizony csak nem került elő. Hanem ott fülelt, míg a kiabálás el nem
                  csillapult.</p>
				<p> Csak amidőn a delet harangozták, akkor került elő a biztos menedékből; azon erős
                  meggyőződése levén,hogyha tálaláskor ott nem tartja a
                  fejét a terített asztalnál, bizony ebéd nélkül marad. Ennél tovább nem állta ki a
                  blokádot.</p>
				<p> Az ebédlőbe felsompolyogván, csakugyan ott találta már édesanyját, Kálmánt és
                  Cilikét. A leves is ki volt merve.</p>
				<p> Béni bácsi olyan semmiről sem tudó képet csinált beléptekor, mintha most jönne a
                  szomszéd faluból.</p>
				<p> – Ugyan hol a félpokolban jársz már, mikor annyit kereslek!</p>
				<p>– Kereszett édesz asszonyanyám? (Mikor az anyjával beszélt, olyankor selypített
                  is Béni bácsi; olyan jól illett neki.) Ott voltam a méheszben.+</p>
				<p> – Hát nem hallottad, hogy kiabáltalak?</p>
				<p> – A méhek nagyon dönögtek.</p>
				<p> – Mit? Te? Az én hangomat nem hallottad a méhdöngésen keresztül? Aranyba foglalni
                  való ritka fülek! No hát üljetek le, egyetek.</p>
				<p> Béni bácsi, szokás szerint, elébb elmondá az asztaláldást, két kezét a szék
                  támláján összetéve: „jövel Jézus, légy vendégünk, amit adtál, áldd meg kérünk!” de
                  alig fogott hozzá fennhangon,midőn a nagyasszony
                  haragosan az asztalra ütött a tenyerével, s rárivallt:</p>
				<p> – Imádkozzál magadban!</p>
				<p> Már ez mégis nagy pogányság, valakit az imádsága közepett félbeszakítani!</p>
				<p> Béni bácsi aztán szépen behunyta a szemeit, mert úgy szükség az, ha az ember
                  magában imádkozik, s így tett eleget a kegyes megszokásnak.</p>
				<p> Azzal mindenki helyet foglalt, s nagy templomi csendességgel hozzákezdtek az
                  evéshez – hárman. A nagyasszony hozzá sem nyúlt az ételhez.</p>
				<p> Béni bácsi gyermeteg szerény törleszkedéssel kérdezé:</p>
				<p> – Asszonyanyám nem eszik?</p>
				<p> – Már én jóllaktam.</p>
				<p> Kis idő múlva megint nem állhatá, hogy meg ne kérdezze.</p>
				<p> – Valami baja van?</p>
				<p> – Van.</p>
				<p>A cuspájznál+* ismét megkísérlé tisztába hozni a
                  feszült helyzetet.</p>
				<p> – Haragszik asszonyanyám?</p>
				<p> – Haragszom hát!</p>
				<p> – Kire haragszik asszonyanyám?</p>
				<p> – Minden emberre!</p>
				<p> No ez mégis egy kis vigasztalás volt. Így abból őrá kevés jut.</p>
				<p> Rettenetes dolog az: egy asszony mellett ebédelni, aki semmiből nem eszik és nem
                  szól semmit.</p>
				<p> Béni bácsi olyan arcot mélázott, mint aki el nem bírja találni, mi baja lehet
                  asszonyanyjának.</p>
				<p> Talányos is volt a helyzet.</p>
				<p> A főbűnös, Kálmán uramöcsém, ott ül mellette túlfelől; nem látszik az arcán semmi
                  levertség, nem lehet kivenni a képéből, hogy ő úszott volna keresztül azon a
                  viharon, melynek Béni bácsi még csak látója, hallója is rettegett lenni. Sőt még
                  az is megtörténik, hogy poszpásznak barátfület hoznak
                  fel (amit csörögének, herőcének, forgácsfánknak, borkorcsolyának s nem tudom még
                  mi mindenfélének is neveznek szerteszét az országban), ami napkeleti virágnyelven
                  azt jelenti, hogy szívesen látott vendég van a háznál. Ezt a tésztaneműt mindenki
                  fölöttébb szeretvén. Szerette azt Béni bácsi is nagyon; s mikor az első tányérral
                  bepakolt belőle: nagyon nagy ösztöne lett volna megkérdeni asszonyanyjátul, hogy
                  „szabad még egyszer ebből vennem?” – de mikor rátekintett, elment tőle minden
                  bátorsága, inkább nem kért barátfület. Sőt inkább nagyon igyekezett mentül
                  hamarább megtörülni a száját, kedves egészségére kívánni sorba mindenkinek, s
                  megköszönni a mamának a vacsorát. (Ezt rendesen összetéveszté, ebédnél vacsorát,
                  vacsoránál ebédet köszöntött.) Majd odakinn elmondja az asztaláldást. – S azzal
                  tolta hátrafelé a székét s iparkodott kiosonni.</p>
				<p> De el lett vágva visszavonulási útja.</p>
				<p> – Ti többiek menjetek ki! – parancsolá a nagyasszony. Te, Béni, jössz velem az
                  írószobába.</p>
				<p> Hej, rosszul érezte Béni bácsi e szóra magát nagyon.</p>
				<p> Gyerekkorától fogva ki nem állhatta ezt a fertelmes szót, hogy „írószoba!”</p>
				<p> Megfoghatatlan dolog is az, hogy vannak emberek, akik még akkor is, mikor már nem
                  járnak iskolába, mikor már nem kényszerű kötelesség a körmüket koptatni, még akkor
                  is tartanak tintát és kalamust a háznál, s ha valami eszükbe jut, azt leírják!
                  Milyen jó dolga van az olyan ember öt körmének, akinek semmi sem jut az
                  eszébe!</p>
				<p> Az írószobába érve, a nagyasszony odahúzta a széket az asztalhoz Béni fia
                  számára, ahol az íróeszközök álltak.</p>
				<p> – Ülj le, és írj.</p>
				<p> Jaj, de sehogy sem vette a nyaka Béni bácsinak ezta
                  mulatságot.</p>
				<p> – Mit írjak édesz mama?</p>
				<p> – Levelet tiszteletes tudós Járai Ézsaiás uramnak Debrecenbe.</p>
				<p> – Levelet? – sóhajta keservesen Béni bácsi. – Hosszút?</p>
				<p> – Elég rövid lesz. Megírod a tisztes úrnak, hogy minekutána Kálmán unokámat olyan
                  irgalom nélkül kitaszították a kollégiumból: én is jónak látom a kollégium javára
                  tett hatvanezer forintnyi alapítványomat megvonni és
                  áthelyezni a pataki kollégium számára.</p>
				<p> De ettől meg éppen borsózott a háta Béni bácsinak. Arra gondolt, hogy amint azt a
                  levelet elolvassa az a főtiszteletes professzor, rögtön felgyűri az övébe a
                  reverendája szárnyát, idefut, kapjaa léniát, s olyan
                  „körmöst” ád az írójának az öt körmére, amilyent csak valaha kalligráfiáért
                  osztogattak.</p>
				<p> Bátorkodott alázatosan remonstrálni.</p>
				<p> – Nem írhatná meg ezt inkább a Kálmán öcéckém?</p>
				<p> – Ugyan legyen eszed! Neki ezt nem lehet írni. Sőt nem is szabad neki erről
                  semmit megtudni. Érted-e már?</p>
				<p>– Értem igenisz. (Nem értette biz azt.) Hát azt írjam ugye Járai Jeremiász+…</p>
				<p> – Ézsaiás!</p>
				<p> – Ezaiász uramnak, hogy vagy adjanak jó testimoniumot a Kálmán öcémnek, vagy
                  elveszi tőlük asszonyanyám a fundatiot!</p>
				<p> – Írod a mennydörgős mennykőt! Nem mondtam én, hogy alkudjál vele. Az alapítványt
                  visszaveszem. Punctum!</p>
				<p> – De hátha még helyrehozzák a tiszteletesprofesszor
                  urak a hibájukat.</p>
				<p> – Én nem hozom helyre a magamét. Deliberatum est!
                  Akinek nem kell a barátságom, ne kelljen. Soha sem imádkoztam ember előtt.</p>
				<p> („Az bizony nagy hiba!” gondolá magában Béni bácsi.)</p>
				<p> Azonban csak mindenképpen szerette volna kikerülni az írásbeli kínszenvedést.
                  Arra a gondolatra vetemedett, hogy kiengesztelje asszonyanyját.</p>
				<p> – Ne haragudjék édeszasszonyanyám. Tudja, hogy mit
                  mond a kisz káté: „ne menjen le a nap a te
                     haragoddal.”
               </p>
				<p>– Azt ugyan nem a „kis káté” mondja. Azután mindjárt+
                  nem haragszom én, csak ez a levél egyszer a posta kezében legyen. Te légy rajta,
                  hogy naplement előtt nyélbe süssed.</p>
				<p> – De ne haragudjék, no, édesasszonyanyám, olyan jó
                  emberek ám azok a professzor urak.</p>
				<p> – Jók, jók, hanem azért nem eszel belőlük. Én sem bántom őket. Mehet ki jobbra,
                  ki balra. Én itthon maradok.</p>
				<p> – De ne haragudjék édesz asszonyanyám, a consistorium
                  megbánhatja még, amit celekedett. Hiszen látja: „a ló isz megbotlik.”</p>
				<p> – Ló! Ló! De egy egész istálló! – kiálta most már
                  egészen kihozva sodrából a nagyasszony. – Ne tarts engem itten példabeszédekkel,
                  hanem ülj le és írj.</p>
				<p> Béni bácsi erre megszeppenve kuporodott le a székre, s beleütötte a tollat a
                  kalamárisba, amitől a három ujja mindjárt tintás lett; azt beletörülte a sárga
                     nanking pantallonjába; akkor az is tintás lett; azt
                  azután letörülte a fehér zsebkendőjével, mitől az is tintás lett; végre megtörülte
                  a zsebkendőjével az orrát, s az orra is tintás lett. – Akkor aztán nézte a
                  papirost maga előtt, hogy hát azt hogy tintázza be.</p>
				<p> – Hát mit írjak, édesz asszonyanyám?</p>
				<p> – Legelőször is fogd az ollót, s nyírd körül a papirost; az úgy illik, mikor
                  levelet ír az ember.</p>
				<p> Az pedig nagy munka volt; az az ügyetlen olló mindig félremegy, s utoljára is
                  görbére nyiszálja a papiros szélét.</p>
				<p> – Tehát mit írjak?</p>
				<p> – Majd én diktálom. „Tiszteletes tudós rektor professzor úr!”</p>
				<p> Béni bácsi első dolga volt egy akkora disznót cseppenteni a papirosra, mint egy
                  régi poltura.
               </p>
				<p> – Jól van. Ezt már most kerítsd körül, s írd alá, hogy P. H. Pecsét helye. Ez a
                  te címered.</p>
				<p> De bizony csak felnyalta azt onnan Béni bácsi. Most aztán a nyelve is tintás
                  lett.</p>
				<p> Elkezdte aztán írni a mondottakat, ragasztva egymáshoz az engedetlen betűket, s
                  úgy felment a kezdő sorral, hogy a vége majd a diagonális szegletet érte.</p>
				<p> – Ugyan ne menj fel már azzal a sorral oda a padlásra, no.</p>
				<p>Béni bácsi aztán másféleképpen fordította a papirosát,+
                  s akkor meg az egyensúly kedvéért szépen lelépkedtek a betűi a pincébe. A
                  nagyasszony mondta a tolla alá a szavakat. „Ne ragaszd egymáshoz a két szót! Ne
                  szakítsd meg azt a szót a közepén! Annak a „g”-nek csinálj farkat, senki sem ismer
                  rá, hogy micsoda állat. Nagy betűvel írd az Ézsaiást! Most vége van. Tégy
                  felkiáltó jelt az utolsó szó után. Most jön a dátum. Most add ide a tollat, hadd
                  írom alá a nevemet.”</p>
				<p> Hanem elébb még tanácsos volt végigolvasni az egészet, mert itt is kimaradt egy
                  betű, ott is kimaradt egy syllaba; komma, kolon, sehol
                  sem volt; azt mind bele kellett foltozni.</p>
				<p> Akkor aztán a nagyasszony aláírta a nevét. Ő is görbe betűket formált nagyon,
                  hanem hát ő csak asszony; nem tartozott nagyon szépen írni. Másban excellált.</p>
				<p> Akkor még kópertát kellett csinálni hozzá.</p>
				<p>Jaj! Ez ám még a nagy tudomány. Nem árulták akkor azt százszámra a
                  papirosboltban. Elébb az ívpapirost keresztben kellett meglineázni,* azután, ahol a két vonal találkozott, olló hegyével
                  keresztülszúrni, azután az ollóval a vonal mentében végignyírni; megint szétvenni,
                  megint vágni rajta, megint összehajtani. Ez nem egy embernek való munka.</p>
				<p> Végre annyira haladt a terhes mű, hogy csak le kellett pecsételni. Gyufa nem volt
                  még akkor, kénfonallalgyújtották meg a jó kecskefaggyú
                     gyertyát, amit Erdélyből rendeltek meg.</p>
				<p> Akkor aztán Béni bácsi fogta a spanyolviaszkot, meggyújtotta a gyertyánál,
                  először végigcseppentette a gyertyán, másodszor belecseppentette a bal keze
                  tenyerébe; harmadszor aztán a levélborítékra, melyre hatalmas pecsétet mázolt el
                  belőle. Azután megfordítván a levelet, ráírta a címet, diktálás után. Megvan!
                  Azzal fogta a tollat s az asztalhoz verte: amitől aztán a nagyasszony fehér
                  köténye is csupa tinta lett, az is hadd emlegesse meg, hogy itt járt!</p>
				<p> Hanem aztán mikor fel akarta venni a levelet, az oda volt ragadva a forró
                  spanyolviaszknál fogva a másik papiroshoz. Nosza megfordítá, hogy lehámozza a
                  pecsétről az odaszegődött papirost. Azalatt meg odaragadt a levél a harmadik
                  papiroshoz a címirat tintájánál fogva. Úgy, hogy mikor azt a nagyasszony végre
                  készen megkapta, nem állhatá meg, hogy ki ne mondja felőle igaz véleményét.</p>
				<p> „No még ennél disznóformább paksaméta nem utazott K-ból Debrecenbe.”</p>
				<p> Nem is volt azután a nagyasszony haragos többé, amint az a levél fel volt a
                  postára adva.</p>
				<p> Mindenkivel úgy tudta éreztetni szeretetét, mikor jó kedve volt. Cseléd,
                  családtag melegedett derült arca napsütésénél. Még a háziállatok is megérezték,
                  hogy most jó kedve van, a kutya lábaihoz feküdt, a macska ölébe ült, a bejáró koca
                  visítva kísérte végig az udvaron, s köténye szélét rángatta, ha szóba állt
                  vele.</p>
				<p> Ilyenkor aztán Béni bácsi is boldog gyermeknek érezte magát. Nem hallott egy
                  pörölő szót a mamától; és alhatott késő reggelig, ameddig tetszett neki, amire
                  Kálmán hazajövetele óta kettős oka volt neki: „Az öcsémuram olyan sokat studéroz!
                  Egész éjfélig fenn ül és tanul.” (Egy szobában háltak, s Béni bácsi azt állította,
                  hogy nem tud aludni, míg a gyertya süt. De nem volt igaz.)</p>
				<p> „Csak hadd tanuljon – monda a nagyasszony –, neki magánvizsgára kell készülnie. S
                  mentül hamarább leteheti, annál jobb ránézve. Különben ő csendesen tanul, s ha a
                  mi lármánktól tudtál eddig aludni, az is eltart éjfélig.”</p>
				<p> Hja, egészen más zaj az! Attul tud Béni bácsi aludni.</p>
				<p> Este vacsora után, mikor a konyhai takarításnak vége, begyűlnek a leánycselédek a
                  nagyasszonyhoz: a szakácsné, a tehenesné, a béresné, a két szolgáló; mindenik
                  hozza a maga kerekes rokkáját; hatodik Cilike, hetedik maga a nagyasszony: s
                  kezdődik a rokkakoncert. A szerepek mindenkinek tehetségéhez mérten vannak
                  kiosztva. A legfinomabb fonalat a nagyasszony és Cilike eregetik selyemsima
                  lenből; a kendert a törülközőhöz való vászonnak a cselédek kötik fel a guzsalyra,
                  a durva csepü kócot a lusta Böske rágja zsákvászonnak való fonállá a kuckóban, s
                  mindig bizonyoz, hogy nem alszik ő, csak a szemeit hunyja be.</p>
				<p>A hét rokka rokonszenves durmolása közben egyik jó mesélő leánycseléd elkezd
                  valami kedélyes népmondát regélni, arra úgy figyelnek a többiek; néha a
                  nagyasszony maga is mond egy mesét: neki jól illik a tréfa is;* a leányok dévaj nevetéssel fogadják, ha csintalan kimenetele van az
                  adomának. A szomszéd szobában nagyon jól alhatik a jó lelkiismeretű ember ezen
                     harmonikusrokkapörgés, mesemondás alatt.
                  Egyszer-egyszer a nagyasszony felhívására Cilike a maga ezüstcsengésű hangjával
                  elénekli az ő kedvenc nótáját.</p>
				<p>Ha a nap végső sugárinálA fák közt gyepágyad megettEgy mosolygó arc elődbe állS
                  feléd nyájasan integet.Nem más az hű barátodnál,Ki békés örömmel kínál. </p>
				<p> Ez a dal úgy hangzik a szunnyadozónak, mint az álmok tündérországából jövő
                  hangzat, mely még jobban ott marasztja e paradicsomban.</p>
				<p> Olyan esték is vannak, mikor maga a nagyasszony is dalol a cselédei társaságában.
                  Valami régi szövegű, régi dallamú népéneket; úgy illik az a szájába rokkakíséret
                  mellett:</p>
				<p>Azt mondják, hogy nem illik A tánc a magyarnak;Nem, ha
                  neki harisnyátS fél nadrágot varrnak.Illik gyöngyös pártáhozKócsagtollas
                  főhöz.Illik sarkantyús csizmáhozPillangós cipőhöz. </p>
				<p> Ilyenkor meg éppen úgy érzi magát az alvó, mintha gyermek volna, bölcsőben
                  feküdnék, s édesanyja ringatná a bölcsőt, s dúdolná fölötte az édes
                  altatódalt.</p>
				<p> Mikor aztán a fonók elálmosodnak, mikor már Böske még arra is csak a fél szemét
                  tudja felnyitni, ha „cucát” eregetnek fel az orra előtt; (tudniillik, hogy
                     „cucának” nevezik azt az apró kendergombolyagot, mit
                  a lyányok a hulladékból összegömbölygetnek, a tenyerükön meggyújtanak, ha lángolva
                  elszáll a tenyérből, utána kiáltanak „cu-cu-cu!” – amerre a cuca elszáll, arra
                  viszik el a leányt férjhez a jövő farsangon) – hát akkor aztán nem erőtetik tovább
                  a dolgot; veszi ki-ki a rokkáját, kezet csókolnak a nagyasszonynak, jójcakát
                  kívánnak a kisasszonynak; mennek aludni, végignézve konyhát, kamrát; letakarva a
                  parazsat lábassal, hogy a macska bele ne feküdjék. A bakter nem hiába kiáltja
                  odakinn: „tűzre, vízre vigyázzatok!”</p>
				<p> Reggel öt órakor már megint idebenn vannak a rokkáikkal, s fonnak együtt,
                  nagyasszony és cselédek, míg megvirrad. De reggel nem mesélnek, hanem a kisasszony
                  olvas fel az „áhítatosság óráiból”.
               </p>
				<p> Emiatt is alhatik Béni bácsi bizony békével.</p>
				<p>Két hétre azután, hogy amaz emlékezetes levelet elküldé Jenőyné a nagytiszteletű
                  úrnak, meg is kapta rá a választ. Este későn jött vele a trezőmbl-szervitőrös+ posta; de azért a félhomályban is el tudta azt olvasni
                  a nagyasszony.</p>
				<p> Ez a levél nagyon borongóssá tette tekintetét.</p>
				<p> Járai uram megfelelt a nagyasszonynak. Nem találta rendkívüli esetnek, hogy
                  Jenőyné Kálmán kitiltatásaután alapítványát a
                  főiskolától visszavonta. Azt is helyeslé, hogy azt a pataki kollégiumnak kívánta
                     általadni.Tanácsban sem volt szűk, hogy Kálmán úrfi
                  ott tegye majd le a vizsgákat. Ő is sajnálta az ifjút. Hanem egyúttal
                  felvilágosítá a nagyasszonyt a kitiltás igazi okai felől, s kérte nagyon, hogy
                  őrizze meg az unokáját e veszélyes ösvényre való visszatévedéstől.</p>
				<p> Hajh, ez a levél nagyon felháborította Jenőyné kedélyét.</p>
				<p> Hanem föltette magában, hogy ma nem szól róla senkinek.</p>
				<p> Aludni fog rá egyet.</p>
				<p>Tegnap este egy mesét kezdett el a fonó lyányoknak,+
                  aminek a végére ma este kíváncsiak lesznek. Azt el kell nekik mondani. Senki se
                  sejtse, hogy őneki ma milyen rossz kedve van. Majd holnap.</p>
				<p> Rettenetes erő kell ahhoz, hogy így a nehéz indulatait el tudja valaki tenni
                  holnapra!</p>
				<p>Az est tehát megint csak olyan kedélyesen folyt le, mint máskor. Ha a mesemondás
                  folytán valami szerelmes história kezdett előfordulni, az öreg asszony
                  közbevágott: „Cilike, Julis te! valami zörög odakinn a konyhában,+ nézzétek meg, mi az”. – A többiek tapasztalt fehérnép
                  voltak már, azok meghallhatták.</p>
				<p> Kárpótlásul aztán megtanította ő maga Cilikét egy bohókás szerelmi dalra, ami az
                  öreg asszonynak is, meg a kisleánynak is olyan jól illett.</p>
				<p>Azt szokták szememre vetni, Kicsiny vagyok még
                  szeretni.De tudom őket nevetni!Hiszen a kis csuporMég hamarább felforr,Nem csoda
                  hát,Ha a kis lányt,Szintúgy tüzeli Ámor! </p>
				<p> Hiszen nevetni való tréfa volt az csak.</p>
				<p> Azután szokás szerint aludni mentek. Hanem a nagyasszony a szemeit sem hunyta le
                  ez éjjel. Az a végzetes levélott feküdt a vánkosa
                  alatt. És őneki úgy tetszett, mintha a keblén feküdnék nehéz hegy súlyával.</p>
				<p> A reggeli munka is a maga rendén lefolyt; a reggeli után benn marasztá magánál
                  unokáját a nagyasszony.</p>
				<p>„– Ide hallgass, édes fiam, mondok neked valamit.
                  Tegnap kaptam Járai uramtól választ azon levelemre, melyben felmondtam a
                  kollégiumnak alapítványomat. Miattad történt. Azt hittem, hogy igazságtalanság
                  történt veled. A nagytiszteletű úr felvilágosított az igazi okokról, amiért te és
                  társaid az iskolából kitiltattatok. Ne szólj közbe! Tudom, te nem hazudtál egy
                  szóval sem előttem. Ítéletedben más ok volt adva, s Cilike volt az, ki mindig
                  megakadályozott, hogy előttem az igazi okot elmondd. Örökre háladatos légy ez
                  iránt a gyermek iránt, mert amit ez tett érted, azóta hogy itthon vagy, ahogy állt
                  közöttem és közötted, azt még az őriző angyalod sem lett volna képes helyetted
                  tenni. El ne felejtsd, hogy ez a leány mindennap hazudott nekem; először életében
                  hazudott: és temiattad tette! Én, meglehet, hogy azért nem fogom őt többé
                  szeretni. De te el ne felejtsd neki soha, hogy teérted veszítette el a hozzá való
                  szeretetemet. Ha azt tudom, amit most tudok, nem fogadtalak volna úgy, ahogy
                  fogadtalak. Én tudom azt, hogy mi az a te vétséged: én! Nagyapád, szegény,
                  boldogult kedvesem, éppen ilyen délceg, büszke eszes ifjú volt, mint te, mikor
                  megismerkedtünk. Rajongása belevitte egy olyan munkába, amilyenbe te keveredtél
                  most. – Azon elátkozott könyvben az ő írására is ráismerhettél volna,* ha írását később el nem változtatta volna; hátrafelé
                  döntve a betűket, hogy rá ne ismerjenek. – Mert eljöttek az üldözés napjai, és a
                  kínzó hosszú idő alatt nagyapádból, a bátor, délceg férfiból lett egy reszkető
                  nyomorék; egy világkerülő szerencsétlen. Nézd meg Béni bátyádat,* ez annak a szerencsétlen kornak a szülötte. Te is ilyen
                  fogsz lenni, ha tovább mégy ezen az úton. Most még senkid sincs, még egyedül vagy;
                  de ha egyszer lesz, akit szeretsz, nyomorékká bénulsz az alatt az éjjeli-nappali
                  kínzó tudat alatt, hogy üldözve vagy, hogy fejed, vagyonod egy hajszálon áll csak;
                  hogy csak bele kell botlani valakinek egy általad leírt sorba, és el vagy veszve.
                  Ezt a kínt csak asszony bírja kiállni megháborodás nélkül, férfi nem. Én nem adok
                  neked tanácsot, hogy mit tégy. Te tudod azt magad legjobban. Fényes pálya áll még
                  előtted: az lehetsz, ami akarsz. Utánam gazdag fogsz lenni. Ősi vagyonomat
                     megtízszereztem.+
                   – De amilyen bizonyos vagyok arról, hogy te semmi
                  kényszerítésnek nem engedsz, olyan bizonyos légy te afelől, hogy én semmi szülői
                  gyöngeségnek nem fogok engedni irányodban, ha te a neked szánt pályáról letérsz.
                  Én nem akarom, hogy ország bolondja légy, egy csavargó Csokonai, egy kigúnyolt
                  Kölcsey, egy ábrándozó Kazinczy. Én azt akarom, hogy okos és tekintélyes ember
                  légy, aki családjának becsületére válik. Mentül magasabbra fogsz hágni, annál
                  magasabbra foglak segíteni. Van hozzá erőm, tehetségem, vagyonom. – Ha pedig
                  leszállsz a porba: otthagylak, s egy ujjamat sem nyújtom a felemelésedre. – Most
                  tedd, amit akarsz; de rá emlékezzél, amit mondtam.”</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> Kálmán úgy érzé a leckeután magát, mint aki a földhöz
                  hozzá van szegezve. Az álló, mozdulatlan földhöz.</p>
				<p> „Eppur si muove!”</p>
				<p> És mégis megmozdul ez a föld!</p>
			</div>
			<div type="chapter">
				<head> A theatristák </head>
				<p> Őszi megyegyűlésekre szállingóztak be a székvárosba a tekintetes rendek, s erre
                  az utcák kezdtek megelevenülni. Béni bácsi is felkötötte az ezüstös kardját,
                  kiviaszkolta a bajuszát, s örült neki, hogy a cselédek kezet csókolnak
                  őtáblabíróságának, mikor végigmegy a konyhán. Ilyenkor nagy úr is volt, mert
                  két-három óráig tartván a gyűlések, amik nála nélkül meg nem történhettek volna,
                  csak akkor ült ebédhez. A család ugyan nem várt rá odáig, hanem félretették
                  számára az ebédet, s ehetett egyedül egymagában. Ezt tartotta Béni bácsi a
                  legnagyobb uraságnak a világon. „Ha valaha nagy úr leszek, mindig egyedül fogok
                  ebédelni!”</p>
				<p>Hát egyszer nagy csörömpölve jön haza Béni bácsi, még mikor a többiek is az
                  asztalnál ültek; szinte keresztülesett a lába alatt kalimpázó ezüstös kardjában.
                  Mi történhetett vele? Ritka eset volt az, hogy őt valaki sietni látta.+ Mikor már ő a szokott csámpás őgyelgését szaladásra
                  fogta, nagy dolognak kellett akkor történni.</p>
				<p> – Itt vannak! Megjöttek! – kiálta izzadságtól ragyogó arccal.</p>
				<p> – Kik vannak itt? – kérdé a nagyasszony.</p>
				<p> – A theátristák! Megérkeztek a theátristák! Most
                  osztották ki a cédulát a generális gyűlésben. Az aztán a direktor! Jaj, de szép
                  ember. Akár egy vicispán. Kardosan, mentésen jött fel a
                  gyűlésbe, s ott publikáltatta a nemesi levelét. Igazi
                  nemes ember! Én is olvastam az armalisát. Aztán cédulát is kaptam. Itt van ni: „Ma
                  felsőbbek engedelmével adatik Béla futása, énekes
                  vitézi színjáték 5 felvonásban; írta Kocze Bue,
                  fordította Napkeleti, muzsikáját szerzette Ruzsicska.”</p>
				<p> És addig még a kardját sem tette le az oldaláról Béni bácsi, míg végig nem
                  olvasta a cédulát, minden személyzetével együtt, egész
                  a „vége tíz óra után”-ig.</p>
				<p>Kálmán
                  figyelemmel hallgatott oda mindaddig, míg a személyzet
                  neveit olvasá; de miután a sok – „úr” – „ifjasszony” – „leányasszony” sorozata
                  leteltével nem hallotta azt a nevet, amelyet várt, nem ügyelt az egészre tovább.
                  „Borcsay” nevét leste csupán. Az nem volt köztük.</p>
				<p> Béni bácsi letette a nagyasszony elé a színlapot, s aztán könyörgésre fogta a
                  dolgot.</p>
				<p> – Ugye kedvesz, édesz, jó mamáckám, elmegyünk a teátrumba? Menjünk el a
                  teátrumba! Bizony csak elmenjünk a teátrumba!</p>
				<p> Olyan furcsa volt ez a nagy gyerek, azzal a nagy széles karddal az oldalán, amint
                  ilyen kunyorálásba esett át.</p>
				<p> – Jól van no. Elmegyünk. Ha szomorújáték van, azt én is szeretem.</p>
				<p> Béni bácsi nagyot ugrott örömében.</p>
				<p> – Ugye a Cilike isz eljön?</p>
				<p> – Bizony nem is hagyjuk ám magában itthon.</p>
				<p> – Ugye a Kálmánöcém isz eljön?</p>
				<p> – Én nem megyek. Tanulnom kell – válaszolt Kálmán.</p>
				<p> – Aj, de kár. Pedig milyen szép darab! Abban isz van egy Kálmán, mégpedig herceg.
                  Az magának druszája.</p>
				<p>– No ne búsulj! – mondá az anyja – majd eljátsszák egyszer a te kedvedért a te
                  druszádat is: „Lengyelországi Benjámin+ vagy a kétgarasos atyafi”.</p>
				<p> – Jaj, mamáckám! Ugye, abba is elmegyünk?</p>
				<p>– Mindenbe elmegyünk, amíg csak itt lesznek; abonnírozunk* három zártszéket.</p>
				<p> – Miért nem négyet? Kálmán öcémnek is.</p>
				<p> – Ő még fiatal, neki nem kell ülőhely. Mikor neki tetszik, ő is elmehet.</p>
				<p> – Nemigen fogok ráérni az idén – mondá Kálmán. Azzal föl is kelt az asztaltól, s
                  ment a szobájába tanulni; otthagyva az örömében enni sem tudó Béni bácsit az
                  asztalnál, kinek egymás után visszahordták a már kivitt tálakat. Azt sem tudta
                  most, hogy mit eszik.</p>
				<p> S hogy az öröme tökéletes legyen a nagy gyereknek, még azt is megengedte neki a
                  nagyasszony, hogy az új redingótot fölvehesse, mikor elkíséri őket a
                  színházba.</p>
				<p> De alig is várhatta, hogy azt a hetet harangozzák.</p>
				<p> Milyen pompásan illett rá ez az új tobákszínű redingót, azokkal a fényes sárga
                  rézgombokkal!</p>
				<p> Még az utolsó percben is volt benne annyi rokoni szeretet, hogy Kálmánt
                  meginvitálja az együttmenetelre; de az csak otthon maradt.</p>
				<p> Igen jó alkalom volt neki az általános elcsendesülés a háznál a tanulásra.</p>
				<p> Késő fél tizenegy óra vetette haza a színházlátogatókat.</p>
				<p> Milyen zajjal jöttek! Micsoda triumfussal rontott be Béni bácsi. Ez volt aztán az
                  előadás! Ezek aztán a színészek! Micsoda előadás! Sohasem látott többet ilyet, de
                  nem is fog látni soha K* városa. Milyen pompás öltözetek! Milyen királyok, milyen
                  hercegek!</p>
				<p> Béni bácsi exaltálva volt! Le sem akarta vetni azt a sárga gombos redingótot.</p>
				<p> De még a nagyasszony is meg volt elégedve.</p>
				<p> – Becsületes darabot adtak. Az ilyen darabot szeretem, amiből az ember épül
                  valamit. Nemcsak röhögni megy oda. Aztán igen jeles aktoraik vannak, azt már meg
                  kell adni.</p>
				<p> – Kivált az a Bányaváry! Aki Kálmán herceget adta. Az tetszett nekem legjobban –
                  heveskedék Béni bácsi.</p>
				<p> – De az igazgató a legjobb színész – monda a nagyasszony.</p>
				<p> – Nekem a primadonnájuk tetszett legjobban – szólt Cilike.</p>
				<p> Az ugyan Béni bácsinak is legjobban tetszett, de nem merte elárulni.</p>
				<p>A színház persze zsúfolva volt (az Aranysas+
                  táncterméből átalakítva).</p>
				<p> – Ha mindig így fog nekik menni, roppant ájnámokat
                  csinálnak – ez volt Béni bácsi approximatív calculusa.
                  – Kár, hogy Kálmán öcsém nem volt ottan.</p>
				<p> Kálmán öcsémnek aztán egész a lefekvésig volt mit hallgatni Béni bácsitól; mi
                  volt a darab tartalma, hogyan kezdődött, mi lett a vége! Milyen dalok jőnek benne
                  elő? Hogy sírt a közönség, mikor rázendíté a társaság azt a szomorú nótát,
                  hogy</p>
				<p>Hunnia nyög letiporva,Sírnak a bús magyarok!
               </p>
				<p>Meg is kísérté Béni bácsi, hogy a maga kappanhangjával elénekelje a nagyon
                  megszeretett dalt, mely valósággal igen szép ária; de az a maleficiuma*+ van, hogy harmadfél oktáván jár fel s alá; minélfogva
                  Béni bácsi, ha fönn kezdte, ott, hogy „Betellett már a magyarnak Búval töltött
                  pohara”: csak a szemöldöke rángatásával bírta jelezni, hogy még ott is+ van valami hangjegy; ha pedig aztán alant fogta, akkor
                  meg ott, hogy „Puszta a Béla udvara!” csak a legörbített nyakával kereste az
                  elérhetetlen mély hangokat. És végtől végig kiállhatatlan hamis volt minden
                  hangja.</p>
				<p> Kálmán nem bírt magának nyugalmat szerezni tőle, pedig az ő feje éppen tele volt
                  a „zálogperek” mindenféle tekervényeivel, amiknek semmi közük az
                  előadó-művészethez.</p>
				<p> Szerencséjére Béni bácsi levetkőzéskor azt a gyászos felfedezést tette, hogy a
                  redingótján hátul végigcsepegett a faggyúgyertya; mert éppen kikereste azt a
                  helyet, ahova senki más nem akart állni. Ez aztán nagyon elvette a kedvét. Az
                  újdonatúj redingót!</p>
				<p> Kálmán ugyan megvigasztalta, hogy majd reggel kiveszi ő azt mindenféle kémiai
                  szerekkel, hogy meg sem látszik; de csak mégis elmetszette ez az eset Béni bácsi
                  kedvének húrjait, s nagyon lenyomott kedélyben dűlt a párnái közé, s sokáig nem
                  tudott elaludni. Az, hogy „Hunnia nyög letiporva” még
                  magában igen szép dolog, hanem hogy az ő redingótja is faggyúcseppet kapott, ezt a
                  véletlent csakugyan elengedhette volna már a balsors Hunniának.</p>
				<p> Legalább békét hagyott Kálmánnak reggelig; amidőn öcsémuram nagy hajnalban
                  fölkelvén, amíg Béni bácsi aludt, szépen kitisztította a foltot a gallérjából úgy,
                  hogy a fölébredő, kinek első dolga volt a redingóthoz kapni, azt hivé, hogy csak
                  álmodta azt a rettenetes álmot, arról a faggyúcseppről a hátán.</p>
				<p>A theátristák első föllépésükkel meghódították az egész közönséget. A
                  vármegyegyűlésen nem beszéltek annyit a gravaminákról,
                  a rossz utakról és jogtalan katonai túlkapásokról, mint Varsay színtársulatáról. A
                  társaság kitűnő tagjait egyik előkelő ház a másik kezéből ragadozta ki ebédre,
                  társas mulatságra, s mindezen alkalmakkal kitűnt, hogy a theátristák nem valami
                  szedett-vedett csőcselék, hanem literátus, jól mívelt emberek. A direktorral nem
                  is lehet másról beszélni, mint asztronómiáról vagy históriáról. Azokban úgy otthon
                  van, akár egy professzor. Neje, az első hős szerelmesnő, egész tiszteletet
                  parancsoló alak; s viszont a költői irodalomban jártas; a naivistáné csupa
                  szemérmetesség, s csak az a kár, hogy idegen szavakat szeret beszédébe elegyíteni,
                  amiknek az értelmével nincsen egészen tisztában; a komikus lumpácik* személyesítője a legkomolyabb férfiú a világon; bámulja
                  az ember, hogy tudja magát úgy elváltoztatni a színpadon, hogy mindenkit
                  megnevettet; a gonosz vén intrikus a legbecsületesebb fiú, aminőt csak kívánni
                  lehet; sőt még maga a cédulahordó is, a törpe, nagyfejű, széles szájú kis Rák
                  bácsi, egy respektabilispersona, ki, mint tudva van,
                  maga is háziúr Miskolcon, s csak a művészet iránti szeretetből jár együtt a
                  truppal s egyúttal a társaság szabója; de már másodnap minden embert ismer és
                  nevén szólít az utcán, s előre elmondja, mi lesz a mai darabban.</p>
				<p> Ami végül a fiatal primo amorozót, Bányaváryt illeti, az egy tökéletes gavallér,
                  s akárhogy elváltoztatta a nevét és alakját, mindenki tudja felőle, hogy ez egy
                  alispánnak a fia vagy Sárosból, vagy Szepesből, vagy Sopronból; de bizonyosan
                  alispánfi!</p>
				<p>Játékrendjük is kitűnő; előadják a „Tolvajokat vagy Moor Károlyt*” Schillertől, a „Fösvényt” és a „Botcsinálta doktort”
                     Molière-től,„Rómeó és Júliát”+ Shakespeare-től, Kotzebue „Bak-őzét”,
                  „Zűrzavarát”, „Benyovszky Móricát”,+ Körner „Zrínyijét”, Goethe„Faustját” színre
                  alkalmazva, operákból „Béla futását”, „Zampát*” (óh, milyen Zampa Bányaváry!) az „Arany időt*”, a „Harisnyatakács és uszkárnyírót*”. Sőt néha annyira megy a nemes buzgalom, hogy eredeti magyar darabot
                  is kerítenek (írja azt valaki; de nem teszi ki a nevét), mint például „Bocskai* István” és „Cserni Gyurka”. (Ez utóbbiak természetesen
                  a kockáztatott vállalatok közé tartoznak; – szerző kegyes elnézésért esedezik.) –
                  Súgó pedig nem hallatszik ám az előadás alatt.</p>
				<p> Tömve is van mindig a nézőhely. A sedriák alatt sok vidéki uraság van idefenn;
                  kiket a késő estig ülésező törvényszékek sem tartanak vissza, hogy a színházba el
                  ne menjenek.</p>
				<p> Hódítás volt az, minden hazafiúi frázis nélkül. Vitte a közönséget – nem
                  gallérjánál fogva – a „hazafiság a nemzetiségnek” –,
                  hanem az, hogy gyönyörűségét találta benne.
               </p>
				<p>Csak Kálmánt nem ragadta magával az általános lelkesedés és kíváncsiság; pedig
                  nagymama és Cilike mindennap elmentek a teátrumba, s vacsoránál a nagyasszony
                  végig elmondott mindent,hogy mi volt a darabban; össze
                  is pörölt ítéletében sokszor Béni bácsival, akinek az otromba komikum tetszett
                  legjobban, amit a nagyasszony ki nem állhatott. Béni bácsi azt szerette volna,
                  hogy bár csak egyszer „Kakambukifornihorgyeminomen herceget*” adnák.</p>
				<p>„Az már csak pajtába való!” – volt rá a nagyasszony
                  véleménye (ti. olyan színésztársasághoz méltó, mely pajtában üti fel Thalia* oltárát).</p>
				<p> Kálmánnak pedig minderre semmi gondja sem volt.</p>
				<p> Juristai utótanulmányát oly szorgalommal folytatta, hogy már az ötödik hónapban
                  készen állt a magánvizsga letételére, s így félévet megnyert életpályáján; ez volt
                  most minden gondja: mentül hamarabb szabadulhatni az édes otthonból és
                  megkezdhetni a küzdelmet a nagy ellenséggel: a világgal.</p>
				<p> Azért neki kisebb gondja is nagyobb volt a színházba menetelnél.</p>
				<p> Egy este pedig, már a hétórai harangszó után jócskán, szalad nagy sietve haza
                  Béni bácsi; csak most eresztették el a törvényszékből, hol nagy kriminális eset
                  tárgyalásában volt szükség a votumára. Béni bácsi aztán, amint szabadulhatott,
                  szaladt, a kardját hóna alá kapva; azt hitte volna az ember, hogy megy most
                  valakit levágni.</p>
				<p> De bizony az volt a baja, hogy elkésett már a teátrumból; s aztán amíg átöltözött
                  magyarból civilbe, mind azon aggódott, hogy senki sem talál már lenni a kasszánál,
                  akitől bilétet váltson, hogy megy be bilét nélkül?
               </p>
				<p> – Nem jön el ma sem kedves Kálmán öcsém a teátrumba?</p>
				<p> Azt hitte, Kálmán majd csak beviszi őtet is valahogy.</p>
				<p> – Nem, bátyám, tanulnom kell.</p>
				<p> – Ejnye, minek tanul olyan sokat? Még csont nő tőle a fejében. Én ismertem már
                  egy olyan urat, akinek az agyvelejében csont nőtt a sok tanulástól.</p>
				<p> De Kálmánt csak ez a fenyegetés sem bírta rá, hogy vele menjen. Utóbb is csak
                  egyedül kellett vállalkoznia.</p>
				<p>S csakugyan nem volt már a kasszánál senki. Béni bácsi hiába tébett-lábott alá s
                  fel, hogy valakit elfogjon bilétért, utoljára is rászánta magát, hogy bevetemedik
                  fizetetlenül a nézőhelyre, mert odabenn nagy volt már a nevetés. «Sganarellát*» adták.</p>
				<p> Hát csak befurakodott; gondolta, a bilétszedőnének majd megmagyarázza e betörés
                  indokait, de az sem volt ott; az is elment már a karzatra a darabot nézni.</p>
				<p> Béni bácsi aztán a bűntudat lelki mardosásával húzódott egy oszlop mögé, hogy ő
                  most fizetetlenül lopta be ide magát. Minden pillanatban attól remegett, hogy
                  valaki megfogja a karját, s azt kérdi, hát maga hogy jött ide. Ha valaki ránézett,
                  azt hitte, most mindjárt elő fogja kérni a bilétet. A színpadról Sganarella ha
                  felé fordult, azt várta, hogy rá fog kiáltani: „nini! ott egy ember áll, aki nem
                  fizetett be.”</p>
				<p> De föltette magában, hogy ez állapoton segíteni fog, s amint az első felvonás
                  után leeresztették a kurtinát, keresztülfurakodott az embertömegen, a
                  redingótszárnyak merész kockáztatásával egész a proszcéniumlámpákig, s azalatt,
                  míg a cigányok gyantázták a vonót, kivette az ezüsthuszast a zsebéből, s elkezdett
                  vele a súgó félkupoláján bekocogtatni.</p>
				<p> – Súgó úr! Súgó úr! Kérem! Húzassa fel egy kicsit megint azt a kurtinát.</p>
				<p> A súgó azt hitte, valami megtiszteltetés vár valakire, s jelt adott a függöny
                  felhúzására.</p>
				<p> Amint az egy kicsit meglebbent, Béni bácsi nem látva mást a színpadon, mint a
                  történetesen ott álló primadonnát, egyenesen hozzá intézé szavait.</p>
				<p> – Ifjasszony. Kérem! Igazgatóné ifjasszony! Jöjjön ide. Kérem alássan. Nézze, nem
                  találtam a kasszánál senkit, hát itt adom meg az ántrét.</p>
				<p> S azzal lábaihoz helyezte a húszast, mit az igazgatóné kecses pukkedlivel fel is
                  emelt.</p>
				<p> No, hanem támadt erre boltozathámlító kacagás az egész teremben.</p>
				<p> Béni bácsi hátrafordult, s el nem tudta gondolni, hogy mit nevetnek. Hiszen ő
                  igen ildomosan cselekedett.</p>
				<p>– Áh! Ez nagyszerű! Mányifik! – kiálta egy mindenen
                  túlcsengő férfihang a nézők seregéből, mely hang urát mindenki báró Bálvándy* név alatt ismeré. – Mányifik! Ez még nem volt soha! Ez
                  túltesz Sganarellán! Ezt kérjük ismételtetni!</p>
				<p> Hanem elébbérdemes lesz ennek a báró Bálvándy
                  személyének egy fejezetet kerekítenünk.</p>
			</div>
			<div type="chapter">
				<head> Bálvándy </head>
				<p> Ez volt amaz emlékezetes úr, akihez a kicsapott diáknak ajánlólevelet adott
                  Csollán Berti, mint „vándorló komédiás direktor”-hoz.</p>
				<p> Érdemes lesz őt közelebbről körülnéznünk.</p>
				<p> Ez Csollán Bertinek tökéletes ellentéte s mégis kiegészítő része.</p>
				<p> Elválhatlanok!</p>
				<p> Mindig van valami plánumuk egymás ellen, amivel a régebben kapott tromfot
                  visszafizessék, amivel egymást kegyetlenül feltréfálják. Az ilyen terv néha évekig
                  szövetik, fonatik, mígegyszer kapóra jön a
                  foganatbavétel, amikor aztán tökéletes a mulatság.</p>
				<p> Csakhogy ami Csollán Bertinél sordidus, mocskos tréfa,
                  az Bálvándynál raffinírozott, elegáns patvarkodás. Négy
                  vármegye vidám cimborasága bele van vonva e komikus guelf és ghibellin-harcba, s
                  segít hol az egyiknek, hol a másiknak, s nevet mind a kettő rovására.</p>
				<p> Bálvándy harminc évet meghaladt férfi, kinek olyan szerencsés arcvonásai vannak,
                  hogy sohasem vénülnek. Barnapiros arcszín, erős római orr, szénfekete sűrű fürtök,
                  bajusz, pofaszakáll és szemöldök; eleven tüzes szemek s mosolyra álló ajkak.
                  Termete középmagas, izmos, kifejlett.</p>
				<p>Örökké vidám arc, derült kedély. Az ilyen emberek sohasem vénülnek.*</p>
				<p> Valami keveréke ez a megcsodálni való jó és rossz tulajdonságainknak, mikről nem
                  tehetünk, mert nemzeti típus; akiben egyesítve van a ragyogó magyar mágnás s a
                  kóbor betyár, a mecénás és a kéjenc; a kalandor és az örökös főúr; a hős és a
                  bohóc.</p>
				<p>Ha szegény vagy, ha kérni mégy hozzá, odatartja zsebét,+ nyúlj bele, végy ki annyit, amennyivel megenyhülhet a bajod; hanem ha
                  tartozik neked valamivel, s azt akarod tőle megkapni, pörre ereszt s brachiummal
                  se veszed meg rajta, azt is visszaveri.</p>
				<p> Bejárta a külföldet, mindenütt ismerik fényes kalandjáról, mikkel a magyar
                  sajátságokat ismeretesekké tette; hanem valami komoly vállalatról, melynek élére
                  úr kellene, nem beszélhetsz vele.</p>
				<p>Ha jó barátja vagy, tűzbe rohan, megverekszik érted, aláírja a váltódat s
                  kifizeti, ha te elmulasztod; hanem szeretődet, fiatal szép nődet elcsábítja tőled;
                  ha leülszvele kártyázni,+
                  mulatva elnyeri a gyermekeid csizmájára való utolsó forintodat is, s ha
                     összeveszeszvele, hidegvérrel agyonlő, s kifizeti a
                  temetési költségeidet.</p>
				<p>Jeges vízárból saját élte kockáztatásával kihozza a szegény asszony bölcsőstül
                  elragadott csecsemőjét; hanem ha történetesen az a gyermek az övé volt, s a
                  szegény asszony kétségbeestében maga dobta a vízbe,+
                  veszni hagyja, s fütyülve odábbmegy.</p>
				<p> A színészek, az az ő szenvedélye. Ha egy jó színtársaságot megtud, azt
                  messzeföldről elhozatja lakvárosába;  s messze földre
                  elkíséri őket vándorlásaikban. Udvarol minden
                     viganónak; ott lakik a színpadon; oktatja a
                  talentumos ifjakat, elviszi őket magával Bécsbe, hogy lássanak az udvari
                  színháznál művészi tanulmány mintaképeket; bedobolja számukra a közönséget, s költ
                  a kiállítás pompájára egész szenvedéllyel.
               </p>
				<p> Ezért aztán meg is vannak az ő előjogai. Bizonyos magaslaton áll a többi fakó
                  publikum fölött. Neki szabadalma van belejátszani a játékba és a közönségbe.</p>
				<p> Az előadás alatt a szereplőkkel egész familiariter bánik. Bizonyos helye nincsen,
                  mindenütt jár. Ha elkésett úrhölgy érkezett, kinek már zártszék nem jutott, kerít
                  számára szalmaszéket s leülteti.</p>
				<p> Helyeslését nyilvánítja fennhangon: „Bravó! Nagyon jól van! Remekül volt! Nézzék
                  ezt az alakot! Milyen pompásan van ma öltözve a mi primadonnánk! Ezt a
                     Drurylane-ben sem adták különben.”</p>
				<p> Ha pedig ellenkezőre van indokolt napirendje, akkor meg éppen fékezhetetlen.</p>
				<p> Jön valami szomorújátékban egy rossz színész, ki mindig részeg, s elkezdi: „most
                  jövök” – nem jut eszébe, honnan; – „a korcsmából” – kiált fel rá Bálvándy – s
                  menten vígjáték lesz a szomorújátékból.</p>
				<p>Megkorrigáljaa naivistánét, mikor az betű szerint
                  kimondja magyarán, hogy „Rikkheli–e–u” – „Riseljő!+
                  kisasszony, az Isten áldja meg!”</p>
				<p> Odakopogtat a lovagostora gombjával a súgó házikójára: „súgj már annak a
                  huncfutnak jobban, mert mindjárt belereked!”</p>
				<p> Meginti a kezdő debutírozót: „Tüzesebben, öcsém!
                  Nagyobb energiával! El ne aludjál.”</p>
				<p> Azután figyelmezteti a közönséget, hogy no most odafüleljen minden ember; most
                  jön egy szép jelenet!</p>
				<p> Ráförmed a rendezőre, hogy ezt meg amazt minek hagyták ki a darabból.</p>
				<p> Mikor pedig operát adnak, a kedvenc áriát együtt énekli a szereplővel, s a
                  szólóból duót, a kvartettből kvintettet improvizál.</p>
				<p> Felvonások közben gyakran kiveszi a cigány zenekarmester (az ő teremtménye és
                  zsoldosa) kezéből a hegedűt s a közönség mulattatására valódi virtuozitással
                  csodaszép nemzeti ábrándokat hegedül.</p>
				<p> És amellett folyvást udvarol minden szép hölgyarcnak a parterre-en.</p>
				<p> És mindez olyan jól illik neki.</p>
				<p> Mindez nagy impertinencia; de Bálvándynál szeretetreméltó még az impertinencia
                  is.</p>
				<p> Egy nap pedig éppen mit cselekedett? Bocskai Istvánt adták először, az igazgató
                  jutalomjátékául, melyre megjelent maga a főispán is, ki rendesen Bécsben lakott, s
                  igen jó előadásokhoz volt szokva, hát ez pedig kivételképpen igen rossz előadás
                  volt. Nagyon gyarló darab névtelen szerzőtől, ki azóta sem jött magát felfedezni.
                  Aztán senki sem tudta szerepét. Csupa hosszú
                  monológokból állt a história. Akire a sor következett, odaplántálta magát a
                  súgólyuk elé, s onnan el nem mozdult, míg a maga mondókáját ki nem ásta abból a
                  lyukból. Ásított szörnyen a publikum, s a főispán egyre nézegette az óráját, meg a
                  nyílást, amelyen meg lehetne innen szökni. A színészek maguk is sültek, főttek
                  zavarukban; Bányaváry úgy belehúzta magát a keményített gallérjába (ő német vitézt
                  játszott), hogy szinte elveszett benne. Mikor aztán csak nem akart vége lenni az
                  első felvonásnak, elvégre belekiált Bálvándy:</p>
				<p> – Ugyan édes direktor úr, hagyják abba azt azunalmas
                  darabot. Nem látják, hogy a főispán úrnak még ma útra kell készülni. Inkább
                  énekeljék el szépen Cserni Gyurkát, aztán eresszenek bennünket haza!</p>
				<p>Ez bizony általános tetszéssel találkozott, a közönség+
                  tapsolt az indítványnak, a színészeknek is megjött a jó kedvük, félrelökték
                  Bocskai Istvánt, elővették Cserni Gyurkát, az már kedvence volt a közönségnek, s
                  jól mulatott minden ember.</p>
				<p> Hanem hát az ilyen tréfa csak Bálvándynak volt megengedve. Még ennél is nagyobb
                  merényletet követett el aztán másszor.</p>
				<p> Egy este a mi Kálmán barátunk már azon vette észre magát, hogy fél tizenkettőt
                  vernek az órák a háznál, s az ő családjának színházlátogató ifjai, vénei még most
                  sem jöttek haza. Aggódva a nők miatt, utánuk küldé a tehenesnét, hogy nézze meg,
                  hol vesztek; ámbár kíséretükre velük volt nemcsak Béni bácsi, hanem Böske is, aki
                  többet számít.</p>
				<p> A tehenessé azzal jött vissza, hogy még mindig játszanak odabenn.</p>
				<p> Elmúlt éjfél is; a tűz elaludt, a szakácsné is elaludt a konyhában, az egész
                  vacsora korommá égett azalatt, s nagy későn, egy óra felé került haza a
                  színházlátogató nép.</p>
				<p> Hát az történt a színházban, hogy új darabot adtak, melyet még Bálvándy sem
                  ismert a próbákról, őt is meglepték vele. A közönség pompásan mulatott
                  mindvégig.</p>
				<p> Mikor vége volt az előadásnak, s az igazgató szokás szerint előlépett,
                  megköszönni a közönség szíves pártfogását, Bálvándy a közönség nevében felszólalt
                  hozzá.</p>
				<p> – No, direktor úr, ez igazán pompás játék volt; ilyet még nem láttam többet. Ezt
                  önöknek el kell még ma egyszer játszani újra!
               </p>
				<p> No, még ez nem történt meg, amiótaa színházat
                  feltalálták, hogy egy egész színművet elismételtessen a publikum. Az igazgató
                  remonstrált is, hogy a társaság ki van fáradva, a publikum megkapta az egyszeri
                  belépti díjért, ami egy estére illetménye volt; de bevágta a visszavonulás útját
                  Bálvándy azzal, hogy „nem oda Buda: még egyszer befizetjük az entrée-t, s nekünk
                  játsszák el a darabot még egyszer”.</p>
				<p> S azzal nekiindult, a kalapjába összeszedni a másodszori belépti díjat a tisztelt
                  publikumtól. Ellentmondani senki sem mert neki. Ki örömest, ki kénytelenül még
                  egyszer fizetett, s akkor aztán a színészeknek sem volt más választásuk, mint
                  elejétől végig eljátszani megint az iménti darabot. – Ez aztán eltartott éjfél
                  után egy óráig.</p>
				<p> Hej, hogy szidták az asszonyságok odahaza a bárót, akiknek a vacsorájuk mind
                  kárba ment ezalatt.</p>
				<p> Hanem abban a szidalomban is a bámulat adója volt leróva.</p>
				<p> A nagyasszony azzal kárpótolta Kálmánt az otthonmaradásért, hogy rendesen vacsora
                  felett elmondta neki a darab tartalmát.</p>
				<p> Hanem egy este elmaradt a szokott referáda; a nagymama rosszkedvvel jött haza.
                  Hallgatott az egész vacsora alatt.</p>
				<p>Kálmán még a philosophiae professorától hallotta ezt a
                     hármasaranymondást: „1. soha töltött puska
                     csövébebele ne nézz; 2. ló háta mögött el ne menj;
                  3. hallgató asszonyt, mikor haragszik, beszédre ne bírj.*”</p>
				<p> Tartotta magát hozzá.</p>
				<p> Ilyenkor még Cilike is csak úgy némán tett-vett az asztalnál; még ő is remegett,
                  ha a nagyasszonyra nézett, ki csak egy-egy hangos „sicc innen!” kiáltással jelzé
                  haragját, mely az alkalmatlankodó macskához volt intézve.</p>
				<p> Annál furcsább kedélyállapotban volt pedig Béni bácsi. Azt meg valami
                  állkapcagörcs látszott bántani evés közben, melyet hasztalan iparkodott azáltal
                  leküzdeni, hogy minden falatot olyan keményen megrágott, mintha csontot
                  ropogtatna; mégiscsak ki-kitört belőle az elfojthatlan jó kedv. Egyszer-egyszer
                  nagyot pukkantott a markába a kitörő nevetéstől.</p>
				<p> – Hát te mit röhögsz? – rivallt rá a nagyasszony.</p>
				<p> Béni bácsi képe már akkor komoly volt.</p>
				<p> – Nem én, édesz mama, nem nevetek cak a köhögész jött rám.</p>
				<p>De meg-meg elővette valami titkos csiklandás. Majd a szeme dülledt+ ki a visszafojtott mulatságtól.</p>
				<p> – Mit nevetsz megint?</p>
				<p> – Nem én, édesz mama, cak a pecenyét fújom.</p>
				<p> – Hiszen most is hideg!</p>
				<p>Utoljára a nagyasszony felkelt az asztaltól, s otthagyta a vacsorát; azt mondta,
                  lefekszik. Cilike ment vele a szobájába őt levetkőztetni.+</p>
				<p> Béni bácsinak ez egy kis lelkifurdalást okozott. Ő is sietett nagy hamar az
                  ebédlőből eltűnni, s míg Kálmán leült az asztalhoz a Tripartitumot forgatni, addig
                  ő sebten levetkőzött,s letette magát az ágyba.</p>
				<p> De alig foghatott hozzá a dolgához Kálmán, amint egyszer felugrik az ágyból Béni
                  bácsi, s a kitörő szenvedély frenetikus dühével rákezd torkaszakadtából kacagni.
                  Úgy kacagott, hogy az ágy reszketett alatta; a szemei elbújtak a fejében, s a
                  könnyei csorogtak végig az orcáján,az oldalait fogta a
                  tenyereivel.</p>
				<p> Kálmán már csak végigvárta, hogy hadd mosolyogja hát ki magát kedvére, míg
                  belefárad, s elkezdi az inge ujjával törülni a szemeit.</p>
				<p> – Ugyan, Béni bácsi, mi volt az a jó, amitől olyan derült kedve szottyant?</p>
				<p> Béni bácsi kisóhajtotta magát a nevetési fáradságból.</p>
				<p>– Jaj, kedves uramöcsém, nagyon mulatságos eset volt az, kár, hogy maga is ott
                  nem volt. Óh, az a Bálvándy! Az a báró Bálvándy, de bolondos egy ember az! Igazán
                  bolondos egy ember. Hát ma, hiszen tudja, Lucretia
                  Borgiát adták, azt a híres méregkeverőnét. Aztán mikor jönnek egyenkint az olasz
                  lovagok, s elmondják neki, hogy kit kinek hínak; az egyik azt mondja: én vagyok
                  Maffio Orsini, a másik azt mondja, én vagyok „Holoferno Vitelezzo”, hanem rosszul
                  hallotta a súgótul, aztán igen furcsát mondott: amire aztán a báró felkiáltott rá,
                  hogy „mi vagy te? Lityipátyi Vityilló?” Uhhahaha! Bruhehehe. Ühühühühü! Jaj de
                  nevetett minden ember! Én még most is nevetek. Még azután sok+ furcsát mondott az a báró, mindig megnevettette a publikumot. Hanem a
                  mamának nagyon rossz kedve volt. Én nem tudom, a mama nem szereti, ha a
                     teátrumbanaz emberek nevetnek. Pedig hát ’sz a
                  teátrum arra való. Egyszer aztán a mama rákiáltott a báróra; de fennhangon ám,
                  mint ahogy én most kiáltok. S azt mondta neki: „Hallja az úr! Maradjon veszteg,
                  üljön le a helyére,s ne lármázzon a darabba; mert mi
                  nem azért jöttünk ide, hogy az urat hallgassuk, hanem hogy az előadást hallgassuk.
                     ”</p>
				<p> – Nos? És Bálvándy?</p>
				<p> – Hát; a báró Bálvándy erre odament a mamához, szépen kezet csókolt neki, s
                  aztán, hogy megmutassa, hogy milyen szófogadó, engedelmes ember, elkérte a
                  bilétszedőnétől a kis zsámolyát, azt kitette oda a középre, arra lekutyorodott, s
                  onnan nézte a darabot csendesen. A publikum meg röhögött még jobban.</p>
				<p> – Hát Béni bátyám mit csinált?</p>
				<p> – Én? Hát én is nevettem nagyon.</p>
				<p> – Nevetett! – kiáltaKálmán, nagyot ütve öklével a
                  Tripartitumra.</p>
				<p> Béni bácsi eltátotta a száját nagyon.</p>
				<p> – Hát mit csináltam volna?</p>
				<p> – Hát azt csinálta volna, hogy odamegy ahhoz az úrhoz, megfogja a gallérját, s
                  azt mondja neki: „Ott az úrnak a helye, ahol a zártszéke van, menjen innen, s az
                  én anyámat ne tegye köznevetség tárgyává.”</p>
				<p> – Gallérját? – hebegé Béni bácsi. (Ez maradt meg leginkább a fejében.) Nem is
                  nevetett aztán egy garas árát sem többet, hanem lebújt az ágyába, fejére rántotta
                  a dunnáját, bedugta mind a két fülét, s erőhatalommal elaludt; ami különben is
                  nagyon könnyen ment nála.</p>
				<p> Másnap Hamletet adták.</p>
				<p> Régen híresztelt darab, amire nagy előkészületek tétettek. Bányaváry a
                  címszerepben. Egyúttal az ő jutalomjátéka. Ebédnél Kálmán kifejezé azon óhajtását,
                  hogy ma ő is elmegy a színházba.</p>
				<p> A nagymama és Cilike nagyon örültek rajta. Úgyis nagyon sokat töri már magát a
                  tanulással. Csak Béni bácsit bántották homályos sejtelmek, hogy ebből a rögtöni
                  elhatározásból valami rossz lesz még.</p>
				<p> S Béni bácsi emberismerete csalhatatlan volt. Ezt a Kálmánt nagyon háborította
                  az, hogy valamiféle teremtésaz ő nagyanyját nevetség
                  tárgyává tette. Ha nagy úr, annál rosszabb rá nézve. A nagyurak gondolják meg azt,
                  hogy már az első megjelenésüknél valami indokolt gyanút hoznak magukkal, amiért a
                  nem nagyurak őket rossz elővéleménnyel kísérik, s folyvást policialis felügyelet
                  alatt állanak.</p>
				<p> Béni bácsi gonosz dolgokat sejtett.</p>
				<p> Ebéd után szokatlan dobogást hallott abban a szobában, ahol Kálmán öcsémet hagyta
                  a Werbőczi mellett. Ilyen dobajjal törvényt tanulni nem szokás.</p>
				<p> Odalopózott az udvar felőli ablakhoz, s bekukucskált a függönynyílás alatt: vajon
                  mit mível Kálmán öcsém?</p>
				<p> Az bizony eléggé félelmes dolgot mívelt.</p>
				<p>A szobában volt egy vaskályha, embermagasságnyi, annak a tetején volt egy
                  vasurna, mintha egy emberfej volna. Kálmán öcsém arra az urnára feltette Béni
                  bácsi egyik taplósipkáját (volt neki nyolc) s aztán kezébe vébe a kivont ezüstös
                  fringiát, végigpróbálta rajta a vívóiskola vágásait, egymás után, alsó-felső,
                  külső-belső vágásokat, a fintákat,*+ a cselcsapásokat.
                  Olyan tűzzel dolgozott egymagában a kályha ellen, hogy rettenetes volt elnézni.
                  Most az orrát! Most a fülét! Most a nyakát! Volt mit szenvedni a taplósipkának!
                  Persze, a vaskályha nem védelmezte magát.</p>
				<p> Itt nagy veszedelem készül, – gondolá magában Béni bácsi. S nem szólt senkinek
                  semmit. Csak mikor a hetet harangozták, lepte meg a színházba készülőket azzal a
                  nyilatkozattal, hogy „én ma nem megyek!”</p>
				<p> – Hát mért nem jössz? – kérdé a nagyasszony.</p>
				<p> – Nagyon megfájdult a fejem.</p>
				<p> – A te fejed? Hol?</p>
				<p> – Itten hátul.</p>
				<p> – Hát talán nem is vacsorálsz ma?</p>
				<p> – De addig talán elmúlik.</p>
				<p> Dehogy ment volna el ezen az estén a színházba! Ha mindjárt
                  Kakambukifornihorgyeminomen herceget adták volna is!</p>
				<p> Kálmán valósággal gyűlölte ezt a Bálvándyt. Sokszor látta őt már városukban
                  megfordulni, s a gyűlölet alapja volt az irigykedés. A gyermek irigysége a
                  férfira.</p>
				<p>„Miért hogy az már férfi, én pedig még csak suhanc? Az mindenütt benn van, én
                  mindenütt kívül maradok. Az szórja a pénzt; én kéztül várok minden garast. Az
                  délceg, hős, izmos termetű, én nyurga, nápic és kákabélű.+ Az bejárta az egész világot, én még nem ismerek belőle semmit. Az
                  előcsahos a gyűlésteremben, előtáncos a vigalomban, ahova engem még nem is
                  eresztenek. A szép leányhoz én verset írok, s míg azon töprengek, hogyan juttassam
                  azt kezébe, azalatt ez régen el is csábította, ott is hagyta a szép leányt.”</p>
				<p>S hozzájárul még a szőke és gesztenyeszín hajú férfi gyűlölete a fekete hajú
                  ellen. Óh, ez a gyűlölet nagyon régi! Talán a francia–német háború* elkeseredése is e kútforrásra vezethető vissza. Ez
                  valóságos nemzetiségi gyűlölet!</p>
				<p> Kálmán azzal a föltett szándékkal vezette nagyanyját és unokahúgát a színházba,
                  hogy ma ennek az embernek valahogyan, még nem tudja hogyan, de meg fogja mutatni,
                  hogy van nálánál derekabb ember is a világon.</p>
				<p>E kemény elhatározással váltott magának állóhelyi jegyet a pénztárnál, míg a
                  hölgyek rá vártak, hogy majd az ácsorgó publikumon keresztül utat tör nekik a
                     zártszékekig.+</p>
				<p>De mindjárt az első szándékánál felsült kegyetlenül; mert amint jegyet+ váltott, azalatt Bálvándy, ki mindig ott ténfereg a
                  bejáratnál, meglátva a vele jött két hölgyet, nagy zajjal kiálta+ a férfiakra: „helyet, uraim, a hölgyeknek!” – s
                  kiáltására, mint Mózeselőtt a Veres-tenger,* nyílt széjjel a láb alatt lézengő csoport, úgyhogy mire
                  Kálmán visszakerült, a hölgyeket rég zártszékeikhez vezette Bálvándy, a
                  legvilágiasabb udvariassággal hajtva meg magát előttük; s azután egy öreg úrnak
                  látszott valamit súgni, ki éppen a Jenőyné széke mellett+ ült. Kálmán ráismert ez öregúrban a
                  főispánra.</p>
				<p> A főispán bajusztalan, simára borotvált öreg úr volt; bécsi mintakép: fehér, de
                  göndörített hajjal.</p>
				<p> Kálmánnak úgy tetszék, mintha nagyanyja, a főispán és Bálvándy szót váltanának, s
                  aztán mind a hárman ő felé fordítanák arcaikat.</p>
				<p> Bálvándy, amint meglátta Kálmánt, egyenesen hozzá sietett.</p>
				<p> – Jó estét, Kálmán barátom – monda neki, mintha legrégibb jó pajtások volnának. –
                  Csakhogy egyszer már látjuk. Jöjjön csak velem. Főispán úr őkegyelmessége akarja
                  önt látni.</p>
				<p> S ezzel Kálmán csak azon vette észre magát, hogy a félelmes ellenség őt rohammal
                  elfoglalja, lefegyverzi, rabságba ejti, kezét hóna alá szorítja, s viszi magával,
                  ahová akarja.</p>
				<p> Hanem hát az nagyon szép megtiszteltetés volt egy fiatal juristára, akit az
                  iskolából kitettek, hogy a főispán úr akarja látni. Vajon mit akar rajta
                  látni?</p>
				<p> Bálvándy odavezette őt az öreg úr elé, mire az öreg úr elővette aranyfoglalványos
                  szemüvegét, s elkezdte tetőtől talpig végig nézni az előtte álló fiatal legényt,
                  aki meg volt győződve róla, hogy őtet most nemcsak a főispán, hanem az összes
                  publikum bámulja, s aztán nem tudta hirtelenében kitalálni, hogy hát ő mármost
                     ennyibámulással szemben mit csináljon.</p>
				<p> A főispán pedig csak nézte a szemüveggel, s nem szólt hozzá semmit, hanem az arca
                  valami feszes mosolyra vonult el.</p>
				<p> Végre mégis megszólalt őkegyelmessége; de akkor sem őhozzá szólt, hanem a
                  nagyanyjához; rossz, tört magyarsággal.</p>
				<p> – Hát ez az a híres krónikaíró gyerek?</p>
				<p> A nagyasszony ijedtében azt mondta:</p>
				<p> – Kérem alássan.</p>
				<p> Hanem erre a szóra Kálmánnak nagyot dobbant a szíve.</p>
				<p> „Eppur si muove!”</p>
				<p> – Igenis, én vagyok az! – felelt merészen, s rákvörösre gyulladt arcát fölemelte
                  vakmerően.</p>
				<p> – Áh! – hallatá a főispán, s aztán letette a szemüvegét, úgy nézte végig még
                  egyszer az ifjút.</p>
				<p> Akkor aztán ismét odafordult a nagyasszonyhoz, s annak mondá:</p>
				<p>– No majd, ha a gyerek elvégezte a patvariát, odaveszem hozzám jurátusnak,+ s aztán majd előbbre fog menni a gyerek.</p>
				<p> S azzal inte a fejével, hogy elmehet a gyerek.</p>
				<p> Bálvándy ismét karon fogta Kálmánt, s vitte magával egy szegletbe.</p>
				<p> Kálmán meg volt főve.</p>
				<p> – De honnan tudhatja a főispán ezt a dolgot? – kérdé zavarodottan
                  Bálvándytól.</p>
				<p> – A palatinustól.</p>
				<p> – Hát a palatinus honnan tudja?</p>
				<p> – A Pest megyei gyűlésen előfordult ez az ügy, s valaki nagyon befűtött érte a
                  kormányférfiaknak, kik a vaskalaposokra nyomást gyakoroltak.</p>
				<p> – Ki hozhatta azt elő?</p>
				<p> – Azt biz én tettem.</p>
				<p> – Hát ön honnan tudja?</p>
				<p> – Hja, én mindent tudok. De most legyünk csendesen, kezdődik a darab, s Hamletet
                  nem szabad megzavarni.</p>
				<p> Kálmán csodálatos érzések között találta magát. Megalázva is, felmagasztalva is
                  érezte magát; a közönség előtt egyszerre jó és rossz fénybe lett állítva,
                  biztatást is, fenyegetést is kapott, ellenséget keresett s patrónust talált benne,
                  s ezáltal még jobban érezte, hogy nekik ellenségeknek kell lenniök.</p>
				<p> Nem is ügyelt a darabra, saját komédiájával volt elfoglalva; nagyobb kérdés volt
                  most ő rá nézve a „to be, or not to be”, mint
                  Hamletre.</p>
				<p>A közönség tapsolt a kilépő Hamletnek; ő bizony rá sem igen nézett. Király,
                  királyné összevissza beszéltek, rájuk sem hallgatott. Csak akkor, mikor+ Hamlet elkezdé azt a monológját, amelyben így szól:
                  „hiúság, asszony a neved!” – akkor kezdett meglepetve
                  odafigyelni. Mentül tovább szónokolt Hamlet, annál jobban bámult reá. Arca
                  önkénytelen mosolyogni kezdett. S midőn a jelenet végén a közönség riadó tapssal
                  vegyíté a „fóra
                   Bányaváry!” megtisztelő kiáltást, Kálmán akadozó
                  találékonysággal kockáztatá ezt az észrevételt Bálvándyhoz fordulva:</p>
				<p> – Hiszen ez – Borcsay!</p>
				<p> – Hát ön ezt még nem tudta? – mondá Bálvándy. – Talán még nem is beszélt
                     barátjával,amióta ez színésszé lett? Még nem látta
                  eddig?</p>
				<p> – Ha tudtam volna, hogy ő van ez álnév alatt.</p>
				<p>– No hát majd felviszem önt hozzá, amint vége lesz a felvonásnak. Ámbár baráti
                  találkozóra az ilyen pillanatok a legalkalmatlanabbak. A színész olyankor, mikor
                  nehéz szerepet játszik, fel van izgatva, s senkit sem fogad szívesen; kivált a
                  fiatal, heves művész, ki először mérkőzik meg egy mesterszereppel. Egy király nem
                  büszkébb, mikor audenciát ad, s egy fejfájós hölgy nem kapriciózabb.*</p>
				<p> Amint az első felvonás végződött, Bálvándy karon ölté Kálmánt, hogy felvezeti a
                  színpadra. Oda bizony kalauz nélkül menni nem lehet.</p>
				<p> Mikor a publikumon keresztülfurakodtak, a nagymama előtt is el kellett menni, aki
                  természetesen megkérdezé a bárótól, hogy hová viszi a kisfiát.</p>
				<p> Kálmán felvilágosítá felőle, hogy Hamletben régi jó pajtására ismert; ahhoz megy
                  fel a színpadra.</p>
				<p> – No, aztán bele ne szeress valamelyik szép színésznőbe!</p>
				<p> Ez utasítással bocsátó el Jenőyné unokáját.</p>
				<p> Bálvándy ismerte már a szűk ajtócskát, melyen keresztül a nézőtérről a színpadra
                  fel lehetett menni, s bátran bevezeté Kálmánt. Ő már otthon volt a színpadon.</p>
				<p> Ott nagyhamar bemutatta a királynak és a királynénak, úgymint az igazgatónak és
                  nejének, kik magas leereszkedéssel fogadák az országukat meglátogatót a dán
                  földön. Azután elindultak keresni Hamletet, akire nem volt nehéz rátalálni, mert
                  éppen pogányul szitkozódott.</p>
				<p> Szidta a lelket!</p>
				<p> Tudniillik az apjának a lelkét! Hamlet apjának a lelkét.</p>
				<p> „A marha! Három bekezdéssel hamarabb elkezdi ordítani, hogy „esküdjetek!”, mint
                  kellett volna! Az egész jelenetemet elrontotta”.</p>
				<p> A lélek, ki ezalatt nagy flegmával és egy rongyos törülközővel igyekezett a fehér
                  festéket letörülni ábrázatjáról, valódi túlvilági megboldogult szellemhez illő
                  nyugalommal figyelmezteté a dühöngőt, hogy őneki nem lehet a padlón
                  keresztüllátni; ő a színpad alatt ordít, mikor a súgó jelt ad. A súgó a hibás,
                  minek adott korábban jelt a lábával.</p>
				<p>„Megölöm akkor azt a súgót! Megölöm!” – ordíta Hamlet, és valószínűleg meg is
                  tette volna, amit mond, Shakespeare darabjának egészen új fordulatot adva ezáltal,
                  ha először is a kardja már arra a célra nem lett volna preparálva, hogy azzal se
                  szúrni, se vágni ne lehessen, és másodszor ha a súgónak annyi esze nem lett volna,
                  hogy a föld alatt maradjon. Így aztán csak beérte a Hamlet egy cserépkantának* földre leverésével.</p>
				<p> Hanem azért még akkor is dühös volt, mikor Kálmán odalépett eléje barátságos
                  üdvözletével.</p>
				<p> No persze, lehet is barátságos üdvözleteket visszaadni, mikor az ember Hamlet!
                  Kivált mikor először Hamlet életében, aztán a marha „lélek” elrontja a legszebb
                  jelenetét! A kerek nyakfodor sem engedi,hogy az ember
                  összeölelkezzék, a ragasztottbajusz miatt nem lehet
                  összecsókolózni, s a kesztyű nem engedi a kézszorítást.</p>
				<p>És aztán, a patvarba is! Az ember királyfi! És művész, s azt sem tudja,+ hogy a dán király siralmas halálán szomorkodjék-e, vagy
                  a publikumtól kapott koszorúknak örüljön jobban.</p>
				<p> Pedig Kálmán nagyon örült, hogy barátját feltalálhatá.</p>
				<p> – Szervusz! Szervusz! – fogadá őt Hamlet magas leereszkedéssel, amibe nagy adag
                  izgatottság vegyült. – Szervusz Kálmán. Valahára te is eljöttél.</p>
				<p> – Nem tudtam, hogy te vagy az álnév alatt – menté magát Kálmán.</p>
				<p> – Nem tudtad? – (Ez egy kis gyönge sértés. Hogy lehet ilyesmit nem tudni?) – Rák!
                  Hol van a Rák! Igazítsa meg a köpönyegemet! Nem látja, hogy kifelé fordult a
                  szalagja! Hol a púderes döböz!</p>
				<p> Rák bácsi szaladt a hajporos katulyával. Bányaváryott
                  hagyta állni a látogatóit, s maga egy fali tükörnek fordult, s elkezdte az arcát
                  befehéríteni.</p>
				<p> Bálvándy azt az észrevételt bátorkodott tenni, hogy ne fehérítse már be jobban az
                  arcát, mert úgy fog kinézni, mint egy gipszfigura.</p>
				<p> – Eh! mit ért az úr ahhoz!</p>
				<p> Ezzel fizeté ki röviden a bárót a művész; pedig az neki nagy pártolója volt;
                  hanem hát szerep közben ne tegyen senki megjegyzéseket a színésznek, ha az élete
                  kedves.</p>
				<p> – No majd játék után, barátom. Most sietek. Agyiő!</p>
				<p> Azzal kapta a fövegét Hamlet, s otthagyva barátait, indult sebes léptekkel, ha
                  jól tudom, Angolországba.</p>
				<p>Bálvándy nagyot nevetett magában, s még azután egypár obligat bókot vetve a naiv
                  Oféliának, vitte vissza a nézőhelyre fiatal Telemachját.*</p>
				<p> – Ejnye, de hamar visszakerültek – mondá az öreg asszonyság –, mintha csak
                  lekergették volna a színpadról.</p>
				<p> – Egészen úgy van – mondá Bálvándy. – A dán királyfi, mielőtt azt a sok embert,
                  ki most a színpadon van, mind sorbaleölte volna,
                  senkit sem fogad el. Örültünk, hogy rajtunk nem kezdte el.</p>
				<p> – Ah, olyan büszke? – monda a nagyasszony. – A theátrista.</p>
				<p>– Éppen azért, mert theatrista – védelmezé őt Bálvándy. – Óh az nagy úr, az a
                  kóbor theatrista! Maga teszi magát azzá, ami lenni akar. Ostrommal foglalja el az
                  országát, s övé az, amíg másikat nem foglal helyette. Nem esedezik diplomáért
                  semmi doctorum collegiumnak. Ott a diploma a szívében,
                  a lelkében, a hangjában. Adófizetője az egész világ, s még akkor is adósa marad,
                  mikor már fizetett neki. Ahányan látják, annyian+
                  szerelmesek belé. És ő azt tudja jól. Dicsőséggel él és örök reménnyel. Aranyat
                  eszik! Nem tartozik senkinek barátsággal, még a publikumnak sem. Ha egy helyen nem
                  jól fogadták, odább megy, keres mást. A kritikus nem jár nyomában, mint az udvari
                  színházak művészeinek; neki csak bámulói vannak. Nincs gondja a vagyonszerzéssel,
                  nincs félelme a veszteség miatt. Ünnepelt ember, aki amellett boldog. És
                  megérdemli, hogy az legyen. Olyan munkát végez, amit mindennap nyomban meg kell
                  fizetni a sorsnak; mert utólagos jutalma nincsen. Elhagyja otthonát, nyugalmas
                  pályakörét, hogy egyik városból a másikba menjen hirdetni az igét. És mit hirdet?
                  Érzést, költői igazságtételt, nemes szenvedélyeket; megszeretteti a hazai nyelvet
                  a nagy urakkal, megismerteti a hazai történelmet a köznéppel. Óh, az a vándor
                  komédiás többet tesz egy maga, mint a pap, rektor, bíró, vármegye és a Tudós
                     Társaság együtt. Azért én bolondja vagyok a
                  vándorkomédiásnak, s nagyon meguralom, ahol találkozom vele.</p>
				<p>Ez a téma fel szokta lelkesíteni a bárót; nem is vette észre, hogy beszédével+ mily ragyogást gerjesztett két hallgatója szemében: az
                  egyik Kálmán volt, a másik – Cilike.</p>
				<p> Hanem a nagyasszony annál inkább sietett e hatást lehűteni azzal az
                  észrevételével, hogy „az igaz, hogy elég nagy úr a vándorszínész, amíg fiatal és
                  szeretik, – de hát mikor megvénül?”</p>
				<p> – De hát nem vénül meg.</p>
				<p> – Hát mit csinál, hogy meg ne vénüljön?</p>
				<p>– Segít magán. Mikor veszi észre, hogy ereje fogy, s bajai nehezednek, segítségül
                  hí valakit, aki terheit segítsen emelni, s az a valaki a bor.* Iszik, ha baja van; ha még több baja van, még többet iszik; míg
                     utoljáraannyit iszik, hogy minden bajának vége
                  lesz, s meghal. De megvénülni nem engedi magát. Akkor aztán szépen elmarad
                  valahol, s senki sem alkalmatlankodik neki többé még csak emlékkő-állítással sem,
                  mint más híres embernek, hanem békében hagyják aludni.</p>
				<p>Már e szavaknál ismét a tréfás bohó volt Bálvándy, kinek nehéz a komoly szavát a
                  gúnyos közül kiválogatni, s dúdolvafordult a cigány
                  felé, ki a háta mögött állt, hogy kivegye kezéből a hegedűt s a főispán kedvéért
                  megtegye azt a juxot, hogy az „O du lieber Augustin*” dallamának tizenhatféle variációját eljátssza rajta,
                  nem törődve azzal, hogy csak egy festett ponyva választja el attól az országtól,
                  melyben most Hamlet köszörüli a kardot, mellyel Poloniust meg fogja gyilkolni, és
                  szidja erősen – most már nem a dán király lelkét, hanem
                  Bálvándy lelkét, hogy mit cincog annyit a felvonás alatt bolond nótákat, mikor ide
                  valami kísérteties szimfónia kellene.</p>
				<p> Két arc pedig oly merengve néz maga elé. Kálmán és Cilike. – Vajon miről
                  gondolkoznak?</p>
			</div>
			<div type="chapter">
				<head> A sárga violák </head>
				<p> E naptól fogva mindennapos vendég lett Bányaváry Jenőyék házánál. (Már csak
                  hagyjuk meg azt a nevet, amit maga választott magának. Abban az időben a
                  társadalmi illem azt hozta magával, hogy aki ily kockáztatott pályára adta magát,
                  idegen nevet vegyen fel; nehogy családját megszégyenítse.)</p>
				<p>Az öreg asszonyság őszinte szívességgel fogadta unokája hajdani iskolatársát.
                  Aztán Bányaváry igazán mulatságos fiú volt. Ha ott maraszták ebédre vagy
                  vacsorára, annyi tréfás adomát tudott felhordani, hogy Béni bácsi ki nem jött a
                  nevetésből; még a nagyasszonyt is gyakran megnevetteté. Aztán mennyi szép verset
                  tudott elszavalni! S milyen szépen énekelt gitár mellett! Egész öröm volt vele
                  lenni. Ha pedig komolyan beszélt, s előadta a nehéz küzdelmeket, miket diadalmasan
                  legyőzött pályája kezdetén; s utána a rögtöni szédítő sikert: hogyan lett
                  egyszerre a közönség kegyencévé; mint törpültek el mellette versenytársai! Hogy
                  húzták meg tiszteletére a harangokat Vásárhelyen, s hogy ágyúztak eléje Szegeden!
                  Hogy fogadták egész szekérsorral meg bandériummal,+
                  mikor Miskolcra ment; hogy lett egy nap „per tu”+
                  tizenkét mágnással; már annak ha fele igaz volt is,sok
                  volt.</p>
				<p> A nagyasszony a szívesen látott vendég kedveért nehányszor az egész
                  színésztársaságot meginvitálta asztalához; sőt egyszer szó volt arról is Béni
                  bácsi részéről, hogy báró Bálvándyt is meghívják velük együtt, mivel olyan nagyon
                  szereti a színészeket; de ez az indítvány mégis a nagyasszony skrupulusai miatt
                  elvettetett.</p>
				<p> Jenőyné e három osztályból nem fogadott el senkit a házánál: „katonatiszt, pap és
                  mágnás.”</p>
				<p> Azt tartotta, hogy egy köznemesi házban, ahol eladó leány van, csak olyan
                  embernek lehet bejárása, akiről fel lehet tenni, hogy házasodni akar.</p>
				<p> Hát a színész?</p>
				<p> No, az egészen más! Az csak eltűrt nemzetiség. Afelől mindenki tudja, hogy csak
                  gráciából fogadtatik el, s maga is érzi a megközelíthetlen magasságot. Az csak
                  olyan, mint a klavirmester. Nem jön férfiszámba.</p>
				<p> Pedig Cilike számára csakugyan érdemes lett volna zongora- és énektanítót járatni
                  a házhoz, mert olyan szép hangja volt, hogy ritkította párját. De hát minek az? Az
                  ő férje nem lesz orgonista.</p>
				<p> Egyszer, mikor éppen a színésztársaság ott volt ebéden, Béni bácsi kiszalasztván
                  a szót a száján, hogy Cilike milyen szépen énekel, a vendég asszonyságok addig
                  könyörögtek neki, míg rávették, hogy énekeljen el egyet azokból a szép nótákból,
                  amiket tud.</p>
				<p> A lyánkairult-pirult, vonakodott: „de hát
                  melyiket?”</p>
				<p> Béni bácsi olyan jó volt, hogy választott neki.</p>
				<p> – Azt, hogy: „Von der Alpe tönt das Horn.”</p>
				<p> – Azt én nem tudom.</p>
				<p> – Dehogynem. Bányaváry úrral a múltkor énekelte.Majd
                  kísérni fogja Bányaváry úr.</p>
				<p> Bányaváry aztán vette a gitárt, s elkezdé a német dalt; Cilike is csak belejött
                  aztán, s amint egyszer nekibátorodott, oly gyönyörűen, annyi érzéssel, annyi
                  bájjal énekelt, hogy az egész társaság tapsokban tört ki a dal után.</p>
				<p> – Kisasszony – monda az igazgató –, nem merek szólani, mert olyan nagy
                  magasztalást találnék mondani, hogy megbántanám vele.</p>
				<p> A nagyasszony pedig büszke volt e sikerre.</p>
				<p>– Ugyebár, mink is tudunk valamit, aminek még önök is+
                  tapsolhatnak?!</p>
				<p> Hanem hát, szép Cilike, azért nem kell olyan nagyon elszomorodni, hogy „a
                  havasról szól a kürt!”</p>
				<p> …Egyszer aztán eljött az idő, hogy a színtársulat bevégezte játékkörét, s készült
                  az ország másik szögletébe,új hódításokat tenni.</p>
				<p>Az utolsó előadás volt hirdetve; az igazgatóné jutalomjátéka.+</p>
				<p> Legjobban sóhajtozott ennek Béni bácsi, ki a szép igazgatóné iránt plátói
                  ábrándokat érzett. Mármost ő azt sohasem fogja többé látni.</p>
				<p>S csak legalább nyár volna, hogy a kertből valami szép virágcsokrot lehetne
                  szedni, mellyel jutalom- és búcsúelőadásán legalább virágnyelven kifejezhetné
                  szíve alluvialis rétegeiben elrejtett hódolatát; de íme, tél van.*</p>
				<p>Voltak azonban a nagyasszonynak hírhedett szép sárga violái, mikért az egész
                  város irigykedett rá. Gyönyörű szép teljes sárga violák, rózsaszínű szegéllyel,
                  mik éppen ez időben nyíltak legjavában; tele volt velök+
                  minden ablak, az ott járók bámulatára és irigyletére. Mert a nagyasszony soha
                  senkinek, semmi barátságért, semmi könyörgésre nem adott azokból a féltett
                  violákból; egyedül neki volt szabad azokkal tündökölni az egész városban.</p>
				<p>Béni bácsi arra a vakmerő gondolatra vetemedett, hogy e sérthetetlen családi
                  klenodiumot fogja megrabolni, abból köt bukétot, azt ajándékozza az
                     igazgatónénak.+</p>
				<p> Ki is főzte az egész házbetöréssel járó tervet. Mikor a színházba fognak menni
                  együtt, Béni bácsi akkor fogja észrevenni, hogy otthon feledte a zsebkendőjét,
                  anélkül pedig ő szerencsétlenné van téve; a mama tehát oda fogja adni a
                  szobakulcsot, amit magával vitt; ő visszatér, a sok cserép sárga viola közül
                  mindegyikről lecsippentegy-egy virágot. A csonkított
                  részt az utca felé fordítja, a mama nem fogja észrevehetni a kárt. Azzal aztán
                  egyenesen a színpadra megy. A bukétot átadja, s csak így tér vissza a mamához.</p>
				<p> Ez így volt kicsinálva.</p>
				<p> Aznap pedig még egy búcsúebédre voltak a színészek előbbkelő tagjai a
                  nagyasszonyhoz híva.</p>
				<p> A direktor magas pátosszal köszöné meg mindnyájuk nevében a szíves vendéglátást,
                  mire a nagyasszony biztosítá őket, hogy bármikor jöjjenek is, a házát mindenkor
                  úgy tekintsék, mint otthonukat.</p>
				<p> Cilike is olyan jó volt, hogy búcsúdalt énekelt nekik: „Isten hozzád, te csendes
                     ház!”</p>
				<p> A dal végén mindenkinek a szeme könnyes volt. Cilike úgy énekelt, mintha ő érezné
                  azt legjobban, amiről az a dal emlékezik.</p>
				<p> Azután búcsút vettek és elmentek.</p>
				<p> Kálmán egész lakásáig kísérte barátját, Bányaváryt, s Cilike és a nagyasszony az
                  utcaajtóból utánuk néztek, amíg láthatták őket. Béni bácsi pedig egy tükröt tett
                  az ablakba, abból leskelődött a távozók után.</p>
				<p> És azután minden úgy történt, ahogy ő kicsinálta.</p>
				<p> A zsebkendő-otthonfeledés, az orozva hazatérés, az orgyilkos viráglevagdalás, a
                  bűnnyomok eltakarása, s a rablott virágcsokor orgazdai elhelyezése az imádat
                  tárgyánál, ki azt forró szavakban köszönte meg, s egy meleg kézszorítással
                  jutalmazá.</p>
				<p> Jaj, de még ha csak a forró szavaknál és a meleg kézszorításnál maradt volna!</p>
				<p> De annál többet is tett. Amit már Béni bácsi sem kívánt tőle.</p>
				<p>Azt tette, hogy mikor a színpadra kilépett, a szép sárga violacsokor oda volt
                  tűzve keblére.+</p>
				<p>„Hüh, lelkem ifjasszony! – mondá magában Béni bácsi. – Mit csinált! Nem azért
                  adtam én magának a sárga violabukétot, hogy kihozza ide a pikétre!* A mama meglátja s menten ráismer, hogy az az ő
                  violáiból való, mert másnak az egész városban nincs olyan. Már szemügyre vette!
                  Jaj, csak közel ne lépne a lámpásokhoz, hogy észre ne vehetné! Bárcsak letenné már
                  azt a bukétot.+”</p>
				<p> Hanem az bizonyvégigjátszotta a sárga violabukéttal
                  az egész felvonást. Nem is értett abból a felvonásból semmit Béni bácsi; mert mind
                  a nagy veszedelmen járt az esze, mely most mindjárt ki fog tudódni, s hogy miként
                  vágja ki abból magát.</p>
				<p> Aminthogy az első felvonás után oda is furakodott a mamája mellé kémlelődni, hogy
                  sejt-e az valamit; s miután mindenki elmondá a maga észrevételeit az eddig
                  tapasztaltak felől, ő is közrebocsátá a magáét:</p>
				<p>– De milyen természetes formájú csinált virágbukétokat
                  viselnek ezek a színésznők!+</p>
				<p> S nagy szíve könnyebbségére szolgált látnia az elbámulást mamája arcán, ki sehogy
                  sem bírta felfogni, hogy ilyen kritikát is lehessen mondani egy új darabról.</p>
				<p> Nem vett észre a mama semmit!</p>
				<p>Az utolsó felvonás is véget ért azonban, mely után az összes színtársulat,
                  dalkart képezve eléneklébúcsúdal gyanánt a „jer+ vidám csónakos”-t, ami a közönségnek olyan kedvenc dala
                  volt már, hogy a vége felé az egész publikum együtt éneklé velük a „Fidelim,
                     Lillám!” refraine-jét. Végül pedig az igazgató,
                  teljes magyar vitézi ornátusban, tartott egy beszédet a távozni készülő
                  közönséghez, melyben megköszöné az eddigi szíves pártolást, szívébe eltemetni
                  vállalkozott minden jelenlevőt, s mely kétségtelenül igen szép beszéd volt,
                  csakhogy kissé hosszú volt; úgyhogy a közönség szépen hazatakarodott, s a szónok
                  még mindig beszélt; a színészek is levetkőztek már, az
                  igazgató egyedül maradt a színpadon, de az epilógnak mégsem volt vége; míg a
                  művészi önkívületből Rák bácsinak ily prózai szava nem rántá le a földre:+ „aztán direktor úr, ha elvégezte, itt lesz a kulcs,
                  zárja be a szálát; mert már én is hazamegyek.”</p>
				<p>Ily fényes diadallal végződött a játékkör K* városában abbonnement suspenduvel*+).</p>
				<p> Az utcán minden ember „Fidelim, Lillám”-at énekelte. Béni bácsi olyan furcsát
                  érzett a szíve körül. Boldog volt! Az ő bukétja a végdalnál ismét szerepelt, s a
                  mama nem látszott ráismerni a violákra; „Fidelim, Lillám!” – csengett a fülébe az
                  egész vacsora alatt. Még a szolgálók is azt énekelték odakinn a konyhában. Sőt
                  mikor már lefeküdt, akkor is felébreszté egy-egy kocsmából hazatérő polgártárs
                  éneke „Fidelim, Lillám!” Már azt várta, hogy a bakter is azt fogja az éneke végén
                  a „dicsértessék a Jézus Krisztus!” helyett fohászkodni, hogy „Fidelim, Lillám!” S
                  aztán igen szépeket álmodott. És igen későre ébredett fel.</p>
				<p> Még tán akkor sem ébredt volna fel, ha a nagyasszony hangját nem hallotta
                  volna.</p>
				<p> Hanem ez már nem a „Fidelim, Lillám”-at énekelte! De nem ám.</p>
				<p> – Isten átkozta nyomorult komédiásai! Veszett volna el a mélységes poklokra az
                  egész rongyhad!</p>
				<p> No! most rájöttek a sárga viola tolvajlásra. Gondolá Béni bácsi, s bebújt dunnája
                     alá,mint valami erősségbe.</p>
				<p> A nagyasszony jött nagy fúriával a szobába, messze kicsapva maga előtt az
                  ajtót.</p>
				<p> De nagy meglepetéssel vevé észre Béni bácsi, hogy a félelmesen dobogó léptek nem
                  az ő ágyához közelítenek, hanem Kálmán öcsém íróasztalához, ki ott már reggel óta
                  studérozik, kockáztatva, hogy csont nő az agyvelejében.</p>
				<p> S amint aztán Béni bácsi félve kikukkantott az ágyfő felett, úgy látta, hogy a
                  mama nem egy virágcserepet tart a kezében, hanem egy felbontott levelet. A
                  nagyasszony arca, mely rendesen piros volt, most szederjes színt váltott a
                     haragtól.
               </p>
				<p> – Olvasd! Olvasd ezt! – rivallt Kálmánra, eléje vetve a nyitott levelet.</p>
				<p>Kálmán elolvasta azt, s szomorúan csüggeszté le fejét.+</p>
				<p>Búcsúlevél volt az – Cilikétől.+</p>
				<p> A kedvenc leány elment a theatristákkal, színpadi princesznek, színész
                  mátkájának, művészet mártírjának, családja száműzöttének. Azt írta meg
                  nagynénjének abban a levélben.</p>
				<p> Senkinek sem szólt. Semmit sem vitt el magával, mint a rajta való ruháját, úgy
                  szökött a háztól.</p>
				<p> Ha utána gondolt a nagyasszony, lehetetlen volt, hogy sírva ne fakadjon, hogy
                  zokogva ne vesse magát a bőrpamlagra.</p>
				<p> – Meg vagyok gyalázva! Világ csúfjává téve. Meg vagyok ölve, el vagyok temetve!
                  –</p>
				<p> Béni bácsi erre megijedt nagyon; felugrott az ágyból, hosszú fehér alsóruháiban,
                  mint egy napvilágra kiszorult kísértet, odarohant mamájához.</p>
				<p>– Mama! Édeszmama! Az Isztenért. Ne haljon meg!
                  Cilike! Hozza frisszenaz opodeldokot!*</p>
				<p> – Eredj a gutába az opodeldokoddal! – kiálta rá a nagyasszony, a nagy sírásból
                  még nagyobb méregbe hozva. – Ne ordíts a Cili után. Nem tudod még, hogy megszökött
                  a komédiásokkal.</p>
				<p> Ettől a szótól megint úgy megijedt aztán Béni bácsi, hogy rögtön elkezdett
                  öltözködni, s mindent visszájáról szedett fel magára.</p>
				<p> Kálmán elmélázott mélyen. Olyan nagyon fájt neki valami, még maga sem tudta, mi?
                  Az-e, hogy az a leány, ki gyermekjátszótársa volt, kit úgy szeretett látni, ily
                  szótlanul itt hagyta a házat? Az-e, hogy a jó barát csábította őt el? Az-e, hogy
                  minő viharteljes élet fog várni a leányra most? Vagy talán az, hogy amire
                  bátorsága volt a gyönge teremtésnek: odavetni magát a nemzeti művészet első égő
                  áldozatai közé; ahhoz neki, a költőnek még elég szíve nincsen? Az már választott;
                  ő pedig még habozik, és készül magas állású úrnak!</p>
				<p> A nagyasszony ráütött kezével az asztalon kiterített törvénykönyvre!</p>
				<p> – Hallod-e te! Van-e ebben a könyvben valami paragrafus, mely az ilyen
                  megsértésért bosszút áll, igazságot szolgáltat?</p>
				<p> – Nincs – felelt Kálmán.</p>
				<p> – No, hát a mennydörgő mennykő csapjon az ilyen törvénykönyvbe.</p>
				<p>S minthogy a mennydörgő mennykő nem volt elég serény e feladat+ teljesítésében, felkapá a nagyasszony maga azt a
                  könyvet, s úgy vágta a földhöz, hogy a fenntisztelt magas úr sem tette volna
                  különben.</p>
				<p> Kálmán lehajolt a földre, hogy széthullott könyve leveleit összeszedegesse.</p>
				<p> Erre a nagyasszony odarohant Béni bácsihoz, kinek ma a csizma éppen nagyon
                  nehezen akart fölmenni a lábára.</p>
				<p> – Te! Te már ember vagy. Vármegye tisztviselője vagy. Ott ülsz a törvényszéknél.
                  – Neked kötelességed utánuk menni és visszahozni őket!</p>
				<p> – Nekem! – hebegé Béni bácsi; s aztán csakhogy megkaphatta a taplósipkáját, a
                  félig felhúzott csizmával kotródott menten kifelé a hátulsó ajtón a szobából.</p>
				<p> A rémületet arc még soha jobban ki nem fejezte.</p>
				<p> A nagyasszony elkezdett kacagni rajta. Két öklét összeszorítva, fenyegetőzött és
                  kacagott; majd a szíve szakadt meg, úgy kacagott.</p>
				<p> Azután elült a pamlagra, s elcsendesíté magát. Hallgatott sokáig és bámult maga
                  elé mereven.</p>
				<p> Kálmán azzal foglalkozott, hogy a széthullott könyv lapjait ismét
                  rendbeszedegesse. Nagyanyja félretekintett rá nehányszor.</p>
				<p> – Összeszedted már a könyvedet? – kérdé aztán egyszer.</p>
				<p> – Igen.</p>
				<p> – Soká kell még készülnöd belőle?</p>
				<p> – Már készen vagyok.</p>
				<p> – Mikor indulsz a vizsgát letenni?</p>
				<p> – Holnap, ha akarod.</p>
				<p> – Jól van. Ezt szeretem. Ne légy már itthon. Ha a vizsgát letetted, elmégy
                  patvariára Korczához; ha azt elvégezted, jurátusnak a főispánhoz. Azután leteszed
                  az ügyvédi vizsgát, s Pesten maradsz. Haza nem szükség jönnöd többé. Ha én látni
                  akarlak, majd fölkereslek. Azután választhatsz pályát magadnak, amilyet akarsz.
                  Lehetsz úr, lehetsz lump. Adok pénzt az egyikhez úgy, mint a másikhoz. Csak kettő
                  nem lehetsz az én akaratommal: komédiás vagy poéta. Nem beszélek róluk többet: sem
                  a leányról, sem csábítójáról.El vannak nálam
                     felejtve. Ha a neveiket hallom, azt mondom rá: ki
                  volt az? Nem hallottam hírét! Nekem semmi közöm hozzájuk többé. Élhetnek,
                  halhatnak miattam. De neked megtiltom, hogy velük, akár a hímével, akár a
                  nőstényével valaha szóba állj. Pedig koldulni fognak egykor. De ha én megtudom,
                  hogy te valamelyiket, mikor az éhhalállal kínlódik, attól egy alamizsna falattal
                  megváltottad, vagy egy beteg porontyát megszántad a bölcsőben, vagy egy elejtett
                  szóval védelmére keltél, ahol gyalázni hallottad, ki vagy tiltva a házamból
                  örökre. Nézz szét. Amim van, kilenc tizedrészét magam kerestem. Uraság, gazdagság,
                  amit rád hagyok. Szegény ügyefogyott Béni bátyádnak nem adsz belőle egyebet, mint
                  holtig való ellátást. Ha tekintélyes, világra való ember leszesz, éltemben kezedre
                  adom minden vagyonomat, s ha korhely leszesz, ha elprédálod öröködet, hagyom azt
                  tenni; bírói zár alá nem tétetlek; hanem ha lealázod magadat azokhoz az emberekhez
                  valaha: eltaszítlak és elhagylak veszni, ha éhen, hát éhen! Én adott szavadat,
                  fogadásodat nem kérem, én nem esküdtetlek. De te tudod jól, hogy amit én fogadok,
                  azt megtartom. Erre emlékezzél!</p>
				<p>Kálmán odament nagyanyjához, annak kezét ajkához emelé s megcsókolá,+ s azután e szókat suttogá:</p>
				<p>– Még ma elmegyek…</p>
			</div>
			<div type="chapter">
				<head> Amit a patvaristák tanulnak </head>
				<p> Egy hét múlva már ott volt Kálmán Korcza úrnak tintaszagtól keserű-savanyú
                     irodájában.
               </p>
				<p> A legelső, aki megérkeztekor agyba-főbe ölelte, Biróczy volt. Mondta neki, hogy
                  már várták; a principális kapta nemcsak az ő ajánlkozó levelét, hanem a nagymamáét
                  is, amely pedig ugyancsak meg volt bélelve; száz forint volt benne.</p>
				<p> Még nem beszélhették ki magukat, amidőn Korcza úr is megérkezett. Az aztán még
                  jobban örült Kálmán megérkeztének.</p>
				<p> – Hahá, domine fráter! – kiálta, mind a két kezével vállára veregetve: hát
                  megérkezett? Megérkezett? Letette az exament?</p>
				<p> Kálmán sietett a kivívott testimoniumot előadni zsebéből.</p>
				<p> – Tudom, tudom: «eminens ex omnibus». Mintha látnám.
                  Pataki bizonyítvány?</p>
				<p> – Igenis.</p>
				<p> – Volt ott?</p>
				<p> Kálmán szörnyű sértett arcot csinált erre. Ez mégis nagy megbántás mind Patakra,
                  mind őrá nézve.</p>
				<p> Korcza kinevettea neheztelésével.</p>
				<p>– Jól van jól, domine fráter (ez már nem „audiat”),
                  nem kell mindjárt megapprehendálni. Patvaristának semmiért sem szabad
                  megapprehendálni. Mindegy az nekem, akárhogy tanult; akármennyit tud: nálam semmi
                  egyéb dolga nem lesz, mint reggel addig aludni, ameddig tetszik; a haját szépen
                  felfriziroztatni, délben az ebédhez rendesen compareálni,* délután elmenni biliárdozni; este teátrumba vagy a Nagy Gárdistához,+ lesz külön szoba, külön kapukulcs; csak hogy éjjel ne
                  danoljon, mikor hazajön, s a fejét be ne veresse, ha a mészáros legényekkel
                  összeverekszik. A pénze itt áll nálam; csak parancsoljon vele, s diktálja fel,
                  hogy mire kellett. A nagymama küld, amennyi kell. Aztán ha megkíván valami
                  írásfélét, csak szóljon, majd keresek ki valamit; ha pedig meg találja únni, csak
                  adja oda az „audiat”-nak, az majd lekörmöli helyette. A hajdúm fogja kiszolgálni:
                  hanem azt már kérem,hogy le ne itassa mindennap.</p>
				<p> Kálmán hagyta ezt a szép instrukciót mind a fejére kiöntetni, s nem tett
                  ellenészrevételeket: ismerte már a principálisa furcsa szokásait.</p>
				<p> Hanem aztán ő is megismertette azt a maga szokásaival.</p>
				<p> Először is ő volt legelső felkelni a háznál,s mire a
                  hajdú felébredt, ruháját, szobáját maga kitakarította; s mire a principális az
                  irodába került, ő már régen ott ült az íróasztalnál és dolgozott. Nem is járt se
                  mulatni, se korhelykedni; ült egész nap otthon.</p>
				<p> Élvezte az egyedüllételt.</p>
				<p> Ez az első foka az uraságnak, mikor az ember kivívta az életben, hogy saját
                  szobája legyen.</p>
				<p> A második aztán az, mikor saját kenyere van.</p>
				<p>Végre elérte Kálmán azt a boldogságot, ami után oly régen vágyott, hogy van egy
                  kis félreeső odúja, kertre néző ablakkal; ahol senki sem gondoz rá, nem lesi, nem
                  becézi, ahol átadhatja magát annak a gyönyörnek, amit gazdag kedélyeknek az
                  egyedüllét nyújt.+</p>
				<p> Mikor üres ideje van, mikor az irodai munka elfogyott: ő hátramehet kis
                  szobájába; bezárkózhatik; előveheti ládája fenekéről rejtegetett kincseit, az
                  átokkal tiltott verseket; elolvashatja őket fennhangon; deklamálhat, lelkesülhet,
                  könnyezhetik: senki sem látja meg. Írhat újat. Drámát, vígjátékot. Mennydöröghet
                  magas pátosz hangján; kacaghat a humoros helyzeteknél; nem leskelődik utána senki,
                  aki azt kérdené:megbolondultál-e?</p>
				<p> Majd megint, mikor a művészi vágyak veszik elő: rajzónja, festékei jelennek meg
                  az asztalon. És fest ábrándos tájképeket, szörnyű
                  jeleneteket saját drámáihoz, fantasztikus alakokat: miket nagyon szégyenlene, ha
                  valaki meglátná. El is titkolja jól. Mikor szobája nyitva van, semmi nyoma
                  festéknek, képnek, írásnak; a kard is a maga helyén, mintha nem is harcolt volna
                  azelőtt egy órával Csák Máté kezében Róbert Károly ellen!</p>
				<p> Senki sem sejti az ő titkos gyönyöreit!</p>
				<p>Az irodában oly prózai szorgalommal másolja az okiratokat, mint egy gép. Teszi
                  magát, mintha azok a pörök őt nagyon érdekelnék. Eljár Korcza úrral, ki nagy
                  uradalomnak jogigazgatója,az urbarialis* törvényszékekre, s oly szorgalommal vezeti azoknak
                  jegyzőkönyveit, mintha őt érdekelnék legjobban azok az aprólékos nagy bajai az
                  egymás közt veszekedő két parasztnak, amiknek a vége rendesen az, hogy egy se
                     kapsemmit. Vannak azután megint másforma perek,
                  amikben mind a két paraszt kap valamit: – mogyorót – a fáját.</p>
				<p>Az ilyen pereket nemigen szerette Kálmán; mert neki kellett rendesen a deresnél
                  jelen lenni és számlálni a kiszolgáltatott adagokat; ami nem az ő kedélyéhez való
                  mulatság volt. **</p>
				<p>Egyszer megsokallta az igazságszolgáltatásnak e nemét Kálmán, s mikor az
                  úritörvényszéken a krimináliákra került a sor, megmondá
                  Korcza úrnak, hogy ő már hazamegy, s majd elküldi maga helyett Biróczyt. Hanem
                  akkor éppen nagy szükség volt rá, mert jegyzőkönyvet senki sem tudott olyan jól
                     fogalmazni,mint ő. Korcza úr tehát azzal biztatá,
                  hogy ne menjen el, holnap érkezik haza a tiszttartónak a leánya, aki egy olyan
                  gyönyörű teremtés, aminőt még sohasem látott; aztán mindennap a tiszttartónál
                  szoktak ebédelni, vacsorálni. Erre a kecsegtetésre hát csak ott maradt még egy
                  nap, s csinált jegyzőkönyvet estétől reggelig, s dirigálta a
                   streichterzettet, vocal-solo kísérettel
                  reggeltől délig; – hanem a szép tiszttartó leány nem érkezett meg.</p>
				<p> S ezzel a biztatással még nehány napigott tartották:
                  a szép tiszttartó leány még akkor sem érkezett meg; valószínűleg nem is volt a
                  világon; hanem aztán Korcza úr jutalmul az ötödik napon egy papírba tekert
                  csomagot nyújta át titokban a dominus fraternek, mint „diurnumot”, mit az
                  szerénykedett elvenni; de a principális csak a markába nyomta: „megérdemlette
                  domine frater, azért a közrend és törvény érdekében elnyűtt sok mogyorófáért.”</p>
				<p> Mikor aztán Kálmán megnézte, hogy mi van a papirosban, talált benne öt szem
                  mogyorót. Tehát öt napi hivatalos fáradságaért kapott öt szem mogyorót, meg egy
                  biztatást, hogy majd látni fog egy szép leányt. Mai világban azt a diurnumot
                  kevesellnék.</p>
				<p> De hiszen Kálmán nem volt szorulvaaz accidentiákra.
                  Korcza úrnál ott hevert az első hónapra küldött száz forintja. S még egy húszast
                  sem kért ki belőle. Korcza úr gondolá: még hazulról van neki pénze, s jól tud vele
                  gazdálkodni.</p>
				<p> Hanem egyszer egy jogi perben hirtelen sok pöriratot kellett lemásolni, melyre az
                  illető fél rászánt húsz bankóforintokat, csakhogy másnap reggelig meglegyen.
                  Korcza úr elmondá e körülményt patvaristáinak, s azt ajánlá nekik, hogy majd a
                  királyi táblától ideszólít egypár irnokot, hogy segítsenek a leírásban. Nagyon
                  meglepte azután, mikor Kálmántól azt hallá, hogy majd leírják azt ők maguk
                     kettenSándorral; nem kell osztozó. Le is írták az
                  okmányokat reggelig, s a húsz forinton megosztoztak.</p>
				<p> Ekkor kezdte a joggyakornokát közelebbről ismerni Korcza úr.</p>
				<p> Mindjárt közölte tapasztalatát a nagyasszonnyal.</p>
				<p> Minek következtében azután nemsokára kapott Kálmán hazulról egy ötpecsétes
                  levelet, melyben volt száz forint, meg ezek a sorok:</p>
				<p>„Te kevély Kámbizes!*+</p>
				<p> Csak nem akarsz ahhoz a pénzhez nyúlni, amit Korczának küldtem számodra, hogy ne
                  kelljen kérned, számot adnod róla és megköszönnöd. No, hát itt küldöm most
                  egyenesen a kezedbe. Ne adj róla számot; ne köszönd meg.</p>
				<p> Alázatos szegény nagyanyád</p>
				<p> Erzsébet.”</p>
				<p> Kálmán mit csinált ezzel a pénzzel?</p>
				<p> Nagyanyjának csak a virágoskertjében volt még öröme.
                  Tavasszal már kezdődött a tulipánidény, az ő büszkesége eddig. De tavaly óta, hogy
                  a főispán kertében meglátta a szép Wellingtonokat,
                  azokat a magasra növő tulipánokat, miknek szirma rózsaszínű, zöld szegéllyel s
                  sötét csokoládészín és sárga csíkokkal, azóta egészen elromlott a kedve. Azokat
                  pedig csak Harlemből lehet kapni, s darabja öt forint. Ily tömérdek pénzt a
                  nagyasszony a maga gyönyörűségére ki nem ád.</p>
				<p> Kálmán meg akarta lepni nagyanyját. Hogy a meglepetés annál tökéletesebb legyen,
                  a megszerzett húsz darab tulipánhagymát Béni bácsinak küldé, azzal az utasítással,
                  hogy a Wellingtonokat titokban ültesse el a mama tulipános virágágyába.</p>
				<p> Béni bácsi értette az ilyen tréfát, hiszen olyan jó gyerek volt szegény. Egyszer,
                  mikor nagy eső volt, nem félhetett, hogy a mama meglepi a kertben; maga lement
                  oda, s húsz régi, egyszerű tulipánhagymát kiásott az ágyból, s helyébe kaparta a
                  Wellingtonokat. S nehogy a kiszedett hagymákról rájöjjenek a kegyes csalásra,
                  kenyeret szelt le hozzá s megette őket kenyérrel a becsületes jó ember. Egy kis
                  német hast kapott tőle, hanem elmúlt az magától.</p>
				<p> Milyen nagy volt aztán a mulatsága, mikor egyszer csak látta a nagyasszony az
                  idegen pompás Wellingtonokat kinyílni, amikről semmi tudomása nem volt.</p>
				<p> Persze Béni bácsi csak kacagott és táncolt, mikor vallatóra fogták, hogy mint
                  kerültek ezek oda.</p>
				<p> A legközelebbi havi pénzét aztán következő sorok kíséretében kapta Kálmán:</p>
				<p>„Te csúf ember!+</p>
				<p> Azt gondolod, nem kitaláltam, hogy ez is a te mesterséged volt? (Ide egyiptomi
                  hieroglyphképpen egy gondosan megszáraztatott és lenyomtatott tulipánszirom volt
                  közberagasztva a Wellington kelyhéből.) Hej, de kevély vagy! Az apádtól maradt
                  rád. Az meg tőlem örökölte. Hanem azért haragszom rád, – szerető nagyanyád,
                  Erzsébet.”</p>
				<p> A haragos levelek aztán sohasem maradtak el; telve büszkeséggel, telve
                  szeretettel, megtömve gorombasággal és pénzzel. Kálmán válaszai pedig annál
                  rövidebbek voltak. Egyszerű köszönet. Nen tudott hízelkedni.</p>
				<p> S valami titkolnivalója volt.</p>
				<p> Minden gondos szülő, ki a nagyvárosba ereszti fiát, gondosan lelkére szokta
                  kötni, hogy óvja magát a csábító szép hölgyektől. Hány óvja magát aztán? Bizonyos,
                  hogy egy sem vallja meg.</p>
				<p> Kálmánt pedig mindennap meglátogatták a legcsábítóbbak, a legveszélyesebbek a
                  hölgyek között, s éjfelekentúl élveztették vele az
                  olympi gyönyört, melyet nem jó megismerni emberi idegeknek: – a múzsák.</p>
				<p>Kálmán lázadó volt nagyanyja parancsai ellen. Ezt titokban kellett tartania. Még
                  principálisa is csak úgy véletlenül jött rá egyszer-másszor a poétázásra.
                  Szorgalma az irodában példányszerű volt. Hanem ügyességéről a pörös dolgok
                  elintézésében nem lehetett hasonlót mondani. Korcza úr föltette magában, hogy majd
                  ebbe is beleoktatja. – Amint Biróczynak a gyakornoki ideje letelt, s feljebb
                  szállt királyi táblai jegyzőnek, Korcza úr annak a teendőit is Kálmánra bízta. Az
                  ő dolga volt azontúl a látogató klienseket elfogadni, azoknak pöreik mibenlétéről
                  fölvilágosításokat adni, következőleg pöreiket+
                  tanulmányozni, kívánságaikat kihallgatni s azokról főnökét értesíteni; az átadott
                  pénzeket átvenni, nyugtatványozni; azokról naplót vezetni, ami fiatalemberre nézve
                  a legveszedelmesebb próba. Azután versírás és számadás, az két különböző dolog.
                  Nappal prókátor, este poéta? Ez nem megy. Valamelyiknek meg kell bukni.</p>
				<p> Egy reggel Korcza úrnak személyes információra kellett menni valamennyi
                     septemvirhez; délig megtartott a munka, annálfogva a
                  teendők egész sorozatát elszámlálta eléje, miket Kálmán sorba följegyzett
                  naplójába.</p>
				<p> – Igaz! – szólt Korcza úr, még egyszer visszatérve az ajtóból. – Majd elfeledtem.
                  Ha az a molnár el talál jönni, Tóthnak hívják, akiről már beszéltem, hogy valami
                  erőszakoskodási esete van Decséry gróf ellenében; hát már kiegyeztem vele a gróf
                  nevében. Tóth fizet húsz forintot, én pedig csapatok rá huszonötöt, s azzal
                  kvittek vagyunk. Hát ha idejön azalatt, csak absolválja, domine frater. A hajdú
                  lássa el az embert oda hátul a fakamarában; de maga ott legyen, mert különben
                  megteszi a paraszt, hogy egy üres zsákot fog maga helyett püföltetni, s ő jajgat
                  hozzá. Hanem addig el ne eressze, míg meg nem fizet; ha le nem teszi a bírságot,
                  tartsa csukva a fakamrában, míg hazajövök. Ha pedig fizet, adjon neki a pénzről
                  nyugtatványt; viszont a huszonöt botokról Tóth adjon nyugtatványt, hogy megkapta.
                  Értette? De aztán valami poétaság ne jöjjön ki belőle.</p>
				<p> Korcza úrnál ez volt a megbántás legmagasabb mértéke, ha valamire azt mondta,
                  hogy poétaság!</p>
				<p> Alig ment el Korcza úr hazulról, Kálmán még jóformán hozzá sem fogott a napi
                  munkához, midőn a kettős ajtó külsőjén elkezd valaki kocogtatni, azután a két ajtó
                  között nagy cihelődés támad, valaki erősen zsúrolja a talpát, köhécsel, mint mikor
                  az alázatos paraszt készül bekopogtatni, s nagy ceremóniát csinál hozzá.</p>
				<p> – Szabad már, no! – kiált eléje Kálmán türelmetlenül.</p>
				<p>Azzal lassan felnyílik az ajtó; egy halaványkék posztóruhás alak, fontos talpú
                  csizmában, fején a szürkés hosszú haj nagy görbe fésűvel hátrafelé simítva,
                  oldalán posztószél tarisznya, megkísérti, hogyan lehetne felényi ajtónyitáson+ beférni, mint amekkorát a termete elfoglal, míg végre
                  csakugyan megengedi magának, hogy átfeszüljön a megnagyobbított nyíláson, s akkor
                  aztán elkezd hálálkodni, mindenféle jó reggeleket kívánva a nemzetes ifjú úrnak,
                  míg végre kisüti, hogy itthon van-e a tekintetes fiskális+ úr.</p>
				<p> – Nincs itthon. Mi tetszik?</p>
				<p> A kopott dolmányú alaknak olyan hamis alázatossággal mosolygó képe van, mintha
                  mindig valami tréfán törné a fejét, amiről maga semmit sem akar tudni. Ott megáll
                  az ajtóban, s nagy jámborul elkezdi:</p>
				<p> – Hát kérem alássan, én vagyok az a Tóth.
               </p>
				<p> – Áh! tudom. Contra Decséry. Fizetni jött?</p>
				<p> – Igen is, fizetni jöttem.</p>
				<p> – Meg kapni valamit?</p>
				<p> – Igen is, kapok valamit.</p>
				<p> – Hát hallja, kedves földim, engem az egész dolog elintézésével megbízott a
                  főnököm. Kendnek huszonöt botot kellene kapni.</p>
				<p> – Huszonöt botot, ugye? Kérem alássan. Óh! köszönöm alássan.</p>
				<p> – No, az egyezség szerint. Hanem hát én azt abszurdumnak találom kiszolgáltatni,
                  s elégnek tartom: ha kend nyugtatványozza előttem, hogy megkapta.</p>
				<p> – Hogy megkaptam a nehéz botokat? Értem, igenis. És hát nem kell megkapnom? Óh!
                  milyen kegyes a nemzetes patvarista úr.</p>
				<p> – No, hát itt a kész nyugtatvány! Tud kend írni?</p>
				<p> – Valami keveset.</p>
				<p> – Hát csak firkantsa alá frissen. Mert ha haza talál jőni a főnököm, az nem fogja
                  ilyen simán elereszteni.</p>
				<p> – Ejnye, hát ugyan siessünk vele.</p>
				<p> A kopott ember odament az íróasztalhoz, s igen szép gömbölyű betűkkel aláírta a
                  nevét annak a nyugtatványnak, melyben elismeri, hogy mai napon az egyezményes
                  mogyorósújtásokat fogyatkozás nélkül a szó minden értelmében felvette.</p>
				<p>– No, ezen átesett kend. Mármost csak fizesse kend még le+ azt a kis pénzt; aztán elmehet Isten hírével.</p>
				<p> A kopott ember csak ravaszul mosolygott az állát simogatva.</p>
				<p> – De már azzal a kis pénzzel majd csak megvárom a fiskális urat.</p>
				<p> Kálmán mérgesen csapta le a tollat kezéből, amivel éppen nyugtatványt akart írni
                  arról a 20 forintról. Ez mégis nagy parasztság. Húsz forintot nem merni az ő
                  kezébe letenni.</p>
				<p> – No, hát ha meg akarja kend várni a fiskális urat, akkor menjen kend ki, a hajdú
                  majd be fogja zárni a fakamarába, míg a fiskális úr hazajön; ez a parancsolat. Ott
                  várhat kend délig.</p>
				<p> – Köszönöm kegyes jóakaratát.</p>
				<p> Kálmán csengetetta hajdúnak; az elvezette a kopott
                  embert a kapott utasítás szerint. Mármost hadd izzadjon ott a fakamarában délig,
                  ha olyan pimasz.</p>
				<p> Hanem Korcza úr jóval hamarább hazajött délnél, valami szükséges iratokért.</p>
				<p> Kálmán jelenté neki, hogy itt volt a Tóth; megkapta, ami neki dukált, itt a
                  nyugtatvány róla.</p>
				<p> Korcza úr bele sem nézett az írásba, azt mondta: jól van.</p>
				<p> – Hanem a pénzt nem akarta másnak lefizetni, mint a fiskális úrnak. Annálfogva
                  becsukattam addig a fakamarába, míg haza tetszik jönni.</p>
				<p> – Nagyon jól tette. Hát csak hozassaelő a hajdúval
                  frissen, mert még vissza kell sietnem. Várnak őméltóságaik. Azokat egy rossz
                  paraszt miatt nem várakoztathatom.</p>
				<p> A hajdú nagy hirtelen előtermett a kopott emberrel, ki ismét csak oly mosolyogva
                  és alázatosan lépett be a szobába; de akinek láttára Korcza úr ijedtében felrúgta
                  a háta mögött őgyelgő karszéket.</p>
				<p> – Ezt csapatta meg, domine frater! Tyűh! Kutya-kutyánszki! Hisz ez nem Tóth, a
                  molnár, hanem Tóth, a hódmezővásárhelyi compossessor!
               </p>
				<p>Korcza úr az üstökéhez kapkodott, s fél lábon táncolt+
                  dühében, ijedtében.</p>
				<p> – Kutya-kutyánszki! Lába-labánszki!</p>
				<p> S végre kiterjesztett karokkal rohant Tóth uram nyakába, azt kérlelgetve ölelvén
                  összevissza: „Ne haragudjék, kedves, édes Tóth uram. Lássa! (szólt szörnyű
                  megvetéssel mutatva Kálmánra.) – Ilyen a poéta.”</p>
				<p> Tóth uram csak mosolygott. Kálmán pedig igen okosan képzelte magát védelmezni, ha
                  fölfedezi, hogy hiszen nem csapatta ő meg Tóth uramat, csak éppen nyugtatványt
                  vett az „elvben” kiszolgáltatott botokról.</p>
				<p> – Micsoda? – kiálta Korcza úr, mérgesen csapva a botnyugtatványra. – Hisz ez a
                  védelem rosszabb a vádnál! Eszerint ez a nyugtatvány egy falsum! Domine frater
                  eszerint bevallja, hogy egyhuzomban hamisított, csempészett, és egy kézre játszott
                  az ellenféllel.</p>
				<p> Kálmánnak csak nyitva maradt szeme, szája; ennyi kriminális bűnt fedezve fel
                  magában.</p>
				<p> Hanem akkor már közbelépett Tóth uram.</p>
				<p> – Ne tessék zsörtölődni – monda, Korcza úr kezét megfogva. – A nyugtatvány igazat
                  mond. Itt a bizonyság; szóljon a hajdú. Megkaptam-e a huszonötöt?</p>
				<p>– Igenis meg – bizonyítá a hajdú. – Mikor kijött nemzetes+ Tóth uram, azt mondá nekem: „Jöjjön kend velem a fakamrába, János, s
                  hozza a pálcáját. Én most odabenn aláírtam egy nyugtatványt huszonöt botról; ha én
                  azt meg nem kapom, vagy nekem lesz miatta bajom, vagy annak a becsületes
                  patvarista úrnak. Hát csak adja kend ki; de ne üssön kend nagyon,* mert ha felkelek, olyan olvasatlan huszonötöt verek
                  kendre a saját botjával, hogy ötvenről adhat quietánciát.*” Ekképpen történt.</p>
				<p> Korcza úr elkezdett kínjában fütyülni, s a tarkóját meg a tomporát ütögette a
                  tenyereivel.</p>
				<p> – Jajajajajajajaj! S még becsukatja a fakamarába! Tóth Máté uramat Tóth Mátyás
                  helyett! Tudja-e domine frater, hogy ez a leggazdagabb úr egész Csongrád
                  vármegyében?</p>
				<p> Kálmán meg akarta mutatni, hogy a szóbeli perlekedésre is készült, s előadá
                  védelmét.</p>
				<p> – Én kérdeztem az illustrissimétől, mikor bejött, hogy gróf Decséryvel való
                  ügyben jött-e? Azt mondta: „igen”. Fizetni jött-e? Azt mondta: „igen”. Kapnia
                  kell-e valamit? Azt mondta: „igen”. Kérdeztem, huszonötöt kell-e kapnia Azt
                  mondta: „köszöni szépen”.</p>
				<p> Erre mind a hárman nevetni kezdtek: kliens, principális és hajdú.</p>
				<p> Tökéletes igaza volt a poétának.</p>
				<p> Korcza úr diákra fordította a szidást; úgy tett, mintha Kálmánt szidná.</p>
				<p>– Sed bene ipsi contigit. Quare portat tales braccas cucuricinas?+ Vellem, quod accepisset quinquaginta solidos!*</p>
				<p> Ami magyarul annyit tesz, hogy: úgy kell neki, bár ötvenet kapott volna keményül,
                  minek jár kukorica nadrágban!
               </p>
				<p> Aztán folytatta magyarul.</p>
				<p>– Persze, hogy a gróf Decséry-féle ügyben jött Tóth uram; persze, hogy fizetni
                  jött; persze hogy kapni jött valamit. Üljön le, domine frater+ az asztalhoz, s segítsen a pénzt megszámlálni. Tessék, Tóth uram.</p>
				<p>Tóth uram tehát előbbre lépett, s mosolygó hunyorgással vont elő a
                     szeredásából egy szatyinggal* átkötött nagy csomagot, odahelyezve azt Kálmán elé.</p>
				<p> – Ennek kétezer darab ötforintosnak kell lenni.</p>
				<p> – Számlálja meg domine frater.</p>
				<p> Kálmán sorba rakogatta a bankókat egymás hátára. Milyen nagy határ pénz. Megvan!
                  A principális átvette, s ő is megszámlálta újra.</p>
				<p> Ekkor Tóth uram egy másik csomagot vett elő a posztószél tarisznyából.</p>
				<p> – Ennek meg ezer darab tízforintosnak kell lenni.</p>
				<p> Az is hasonló mustrán ment keresztül.</p>
				<p> Aztán még egy harmadik, meg egy negyedik, megint ötödik és így tovább következő
                  csomag került elő a zsíros iszákból, megannyi tízezer forintok egy felmarkolásra.
                  Mikor már a tizedik csomót számlálta Kálmán, aggódva tekintett a bűvös szeredásra,
                  vajon adja-e még. – De már lappadnikezd.</p>
				<p> A következő csomagot ezzel a szóval kotorásztaelő a
                  kopott ember.</p>
				<p> – Itt van pedig ötszáz darab százas.</p>
				<p> Ötvenezer forint.</p>
				<p> Kálmán izzadt a pénzszámlálásban. Újonc embernek nagy hőséget okoz az, mikor nagy
                  bankjegyek futnak végig az ujja hegyén.</p>
				<p> Ez is megvolt. No, az excellenciás urak ugyan
                  várhattak Korcza úr visszatértére.</p>
				<p> – No, még ez a kevés. Ez már az utolsó csomó. Harminc darab ezeres.</p>
				<p> Attól izzadt még csak Kálmánnak az üstöke.</p>
				<p> S mekkora volt a diadala, mikor kétszer is végigszámlálva a veszedelmes nagy
                  bankókat, a felfedező hevreka hangján kiálthatá:</p>
				<p> – Ez nem harminc, hanem harmincegy darab!</p>
				<p> Tóth uram nem hogy meg lett volna lepetve e felkiáltás által, sőt inkább ravasz,
                  előre kigondolt mosolygással mondá rá:</p>
				<p>– Igenis. Tudom. Annak a fölösleges ezeresnek van valami története. Ha nem
                  sajnálja a tekintetes úr meghallgatni, elmondom. Én ezen lefizetett summáért
                  megvettem gróf Decséry úr őkegyelmességének azon pusztáját, mely az én másik két
                  pusztám között feküdt, hogy onnan könnyebben gazdálkodhassam az egész birtokom
                  fölött. Annálfogva az ottani lakásba szándékozom beleköltözködni. – Hanem hát
                  megvallom, hogy egy dolgot nem vettem észre, csak mikor a feleségemmel
                     megvizsgáltuka vett birtokot. Hiába: az asszonynak
                  csak hamisabb szeme van; mindjárt meglátta. Hát a lakás kapujával szemben van egy
                  domb, azon a dombon egy négyszegletű kerítés, annak a közepében egy márványkő
                  feszület, amelyet a Decséry grófok állíttattakoda.
                  Tetszik tudni: én kálvinista vagyok. Engem ugyan nem bánt a más vallása s én a
                  plébánusnak is köszönni szoktam az utcán. Hanem hát tetszik tudni, hogy az
                  asszonyféle milyen portéka. Annak nem lehet befogni a száját. Amint az asszonyom
                  meglátta ott a feszületet, elkezdett darálni, hogy az őneki oda nem kell! És
                  mindenféléket beszélt. Tetszik tudni, nagyon szabad szája van az asszonynak. A
                  feszületet úgy híja, hogy «a fanyelű szent», ami elég csúnyaság+ tőle. Elégszer megszidtam érte, de nem fog rajta. Már
                  most találja ezt egyszer valami idegen meghallani, még feladnak, még becsuknak
                  érte mind a kettőnket, s aztán ülhetünk a tömlöcben nagy méltán. Hát én arra
                  könyörögném a tekintetes fiskális úrnak, venné rá az eladó gróf urakat, vinnék el
                  a jószágomról a maguk jószágára azt a tiszteletre méltó szentképet. Jobb lenne az
                  mind a hármunkra nézve.</p>
				<p>– Hja! kedves nagyuram, Tóth uram! – monda Korcza úr –, ez nehéz állapot lesz. Az
                     servitus. Az együtt jár a jószággal. Azt bizony nem
                  tudom, hogyan lehetne onnan elmozdítani. Ahhoz nagyhéten búcsújárók szoktak
                  seregleni, meg búzaszenteléskor, aztán körösztjáró héten*…</p>
				<p> – Még processio is! – szörnyedt el Tóth uram.</p>
				<p> – Aztán az az egész domb szentelt föld. Ha a keresztet el akarják vinni onnan, a
                  dombot is el kell hordatni. S hol van az eladott jószághoz a Decséry uradalom?
                  Négy napi járó föld. Hisz ezpogány pénzbe kerülne a
                  grófnak!</p>
				<p> – Hát hisz arra való ez a harmincegyedik ezeres! – szólt hunyorgatva Tóth uram. –
                  Ezer forintból csak kikerül a költség. Ennyivel fizetek többet a vételáron kívül,
                  ha a gróf urak olyan kegyesek lesznek a maguk körösztjét elvitetni tőlem. Elég
                  köröszt már énnekem az a nyelves asszony.</p>
				<p> – No, jól van. Én megpróbálom. – Monda Korcza úr fontoskodó képpel – De az nehéz
                  dolog, nagyon nehéz dolog: nem ígérhetek semmi bizonyosat.</p>
				<p> – No, csak tegye meg a tekintetes úr. Nem leszek ám érte háladatlan.</p>
				<p> – Megpróbálom. Tessék ma estére visszajönni. Addig is, domine frater Kálmán,
                  fogalmazzon egy ügyvédi meghatalmazást e tárgyban, s Tóth uram írja alá. Én pedig
                  megírom a nyugtatványt erről a kis pénzről.</p>
				<p> Ez volt tehát az a „kis pénz”, amit Kálmán nyugtájára nem akart átadni Tóth uram.
                  Tóth uramnak igaza volt. A fiskális nyugtáját aztán megköszönte.</p>
				<p> Kálmánnak is motyogott valami köszönetfélét, de ez nem is nézett felé. Restellte
                  az egész történetet.</p>
				<p> Tóth uram aztán nagy hálálkodások után odábbállt; Korcza úr a pénzcsomagokat
                  elzárta egy vasas ládába, aminek a nagy kulcsai egy szarvasbőr zacskóban álltak,
                  azokat megint elzárta a szekrényébe, a szekrénye kulcsát aztán végre bedugta az
                  íróasztala nyitott fiókjába. Ilyenformán aztán, mintha el se zárta volna a pénzt.
                  Csak környezetének folytonos becsületessége őrizte, hogy mindennap ki nem
                  rabolták.</p>
				<p> Akkor aztán szaladt a félbehagyott információt folytatni.</p>
				<p> Amint principálisa eltávozott, akkor kezdett csak Kálmán papirosaiból felnézni. A
                  legelső tárgy, ami szemét megszúrta, egy papirosba takart valami volt az asztalán.
                  Valami lapos gömbölyű, amilyen a pénz szokott lenni. Ezt bizonyosan Tóth uram
                  tette ide a nagy hálálkodás közben, mint fáradsági díjt a patvarista számára.</p>
				<p> Kálmán felbontá, mi az. Egy kétgarasos volt.</p>
				<p> Hogy felugrott a helyéből mérgesen!</p>
				<p> Hiszen az is nagy bosszúság, ha az embernek egy tallért ajándékoznak, mikor nem
                  hajlandó azt elfogadni, de pláne egy kétgarasost! Egy vastag veres rézpénzt!</p>
				<p> Hogy nem ütheti a hátához!</p>
				<p> Tréfálni akart a gazdag paraszt,vagy igazán két
                  garasra becsülte Kálmán hivatalos karakterét?</p>
				<p> Ez már mégis nagy bosszúság!</p>
				<p> Most már hovaszaladjon utána?</p>
				<p>Hanem hiszen majd visszajön estére! Addig hadd álljon ott a kétgarasos.+</p>
				<p> Amint efölötti rossz kedvében nagy mérgesen lépdel végig a kis szobában, egyszer
                  csak halk kopogást hall az ajtón.</p>
				<p> „Szabad!”</p>
				<p> A kopogtatás ismétlődik.</p>
				<p> „Szabad már!”</p>
				<p> Meg újra kopogtatnak </p>
				<p> – Ejnye, ki az már?</p>
				<p> Odasiet, feltárja az ajtót. Ki az, aki nem tud bejönni?</p>
				<p> Egy alázatos, összetöpörödött öreg emberke áll az ajtóban; egész termetét egy
                  hajdan kék, most már fakó, hétgallérú köpönyeg fedi. Kalapját jó előre levette és
                  a kezében tartja. Kopasz fejének haja szálai hátulról előre húzva takargatják
                  mostohául a deficitet. Arcának soványsága azt látszik hirdetni, hogy íme egy
                  ember, aki mások irgalomkenyerén éldegél. Alázatos modora mindenben megegyez külső
                  megjelenésével. Még a bajusza is oly kurtára van nyírva, s csak az orra előtt van
                  egy kis darabon, mintha az is bocsánatot kérne, hogy bajusznak bátorkodott
                  születni.</p>
				<p> Az alázatos kis emberke szerény meghunyászkodással monda:</p>
				<p> – Alázatos szegény szolgája az úrnak.</p>
				<p> Kálmán okulva a legközelebbi felsülésén, gondoskodott róla, hogy ezentúl minden
                  kopott külsejű látogatóval a legnyájasabban bánjék, s annálfogva még annál is
                  szerényebben viszonza:</p>
				<p> – Legalázatosabb szegény szolgája uraságodnak! Mit tetszik parancsolni?</p>
				<p> A szerény emberke fél tenyerét ajkáig emelve, suttogá szemérmetesen:</p>
				<p> – Lehetne-e szerencsém a tekintetes fiskális úrhoz?</p>
				<p> Kálmán pedig mind a két tenyerét mentegető mozdulatra emelve, suttogá még
                  szerényebben;</p>
				<p> – Nagyon sajnálom, de most nincsen idehaza.</p>
				<p> A szerény látogató erre valódi ínséges szupplikáló
                     hangon könyörge:</p>
				<p> – S mikor lehetnék szerencsés itthon találhatni, kérem alázatossággal?</p>
				<p> – Bizony nem tudom az idejét megmondani, kérem alázatossággal.</p>
				<p> A kis kopott ember azalatt folyvást a kezében tartá a kalapját, s a nyitott ajtó
                  küszöbén állt.</p>
				<p> – Egyébiránt mit kíván uraságod a principálisomtól? – kérdé tőle Kálmán, mert már
                  be szerette volna csukni az ajtót.</p>
				<p> A szerény emberke alázatosan félregörbítve nyakát, s két tenyerét egymás fölött
                  simogatva, nyögé ki:</p>
				<p> – Egy kis pénzecskét, kérem alázatossággal.</p>
				<p> No, biz ezt Kálmán hamarább is kitalálhatta volna. Az első rátekintésre
                  kivehette, hogy ez is egyike azoknak a kóbor kéregetőknek, akik mindennap
                  benyitogatnak Korcza úr irodájába, először munkát kérve, s minthogy az nincs, egy
                  kis segítségért esedezve, s akiket Korcza vagy kikerget, vagy kielégít egypár
                  krajcárral, ahogy éppen kedvében találják.</p>
				<p> Nosza eszébe jutott az elkárhozott kétgarasos.</p>
				<p> Menten sietett az íróasztalához, s aztán nagylelkű pártfogói arccal jött vissza
                  az öreg úrhoz.</p>
				<p> – No, hát itt van egy kis pénz, öreg uracskám, – szólt markába nyomva a két
                  garast, mármost az Isten áldja meg békével.</p>
				<p> Az öreg úr nagy háladatossággal fogadta az emberbaráti adományt.</p>
				<p>– Köszönöm alázatossággal a tekintetes ifjú úr gráciáját.+ Az Isten adjon érte ezer annyit; magamat kegyes jóakaratába ajánlom.
                  Alázatos szegény szolgája.</p>
				<p> Még a becsukott ajtón kívül is hálálkodott. Kálmán utánanézett az ablakon. Az
                  öreg úr még az utcán is levette a kalapját előtte, mikor az ablakban
                  megpillantá.</p>
				<p> Kálmán azután leült a hivatalos munkáját folytatni.</p>
				<p> Egy óra múlva visszakerült Korcza úr; még a folyosón elkezdett kiabálni a
                  hajdúnak, hogy tudassa a szakácsnéval, hogy ma úri vendég lesz itt ebéden.</p>
				<p> – Nem keresett valaki azalatt? – kérdezé azután Kálmántól, amint benyitott.</p>
				<p> – Valami kéregető. Elutasítottam. – Felelt Kálmán, fel sem nézve az írásból.</p>
				<p> Korcza úr át sem öltözött, mikor hazaérkezett, sőt még a kopott bőrsipkája
                  helyett is a hímzettet nyomta a fejébe.</p>
				<p> Kis idő múlva megint hangzott az a gyanús kopogtatás az ajtón, háromszor egymás
                  után, s a sok „szabad! tessék! herein!” biztatásra végre ki is nyílt az ajtó, s
                  nagy alázatosan tolakodott be rajta az iménti kopott öreg úr.</p>
				<p> Kálmán bosszúsan csapta le a tollát, s már a nyelve hegyén volt, hogy azt kiáltsa
                  Korcza úrszak: „már megint itt van!” – de Korcza úr átváltozása elég jókor elvágta
                  az útját.</p>
				<p> A mindig pökhendi arc, mellyel Korcza a világot fogadta, egyszerre udvariassá
                  változott a belépő láttára, ugrott a székéről, futott az érkező elé, útközben
                  bókokat csapva kurta mazurka lépésben.</p>
				<p> – Áh! Alázatos szolgája excellenciádnak!</p>
				<p> Excellenciádnak!</p>
				<p> Kálmánnak elakadt a lélegzete.</p>
				<p>Ő ezt az excellenciás urat éppen most expediálta ki az ajtón egy sustákkal!*</p>
				<p> Az excellenciás úr pedig minden bókot kétszeresen visszaadott; egyszer Korcza
                  úrnak, másszor Kálmánnak hajtva meg magát, finom, de mindig alázatos
                  nyájassággal.</p>
				<p> – Frissen, domine frater! – kiálta Korcza úr –, segítsen levetni őexcellenciája
                  köpenyegét.</p>
				<p> – Óh kérem alássan, meg nem engedhetem – tiltakozék az excellencia. – S nem
                  engedte, hogy valaki szolgálatot tegyen körülötte. Maga leölté a köpenyét, azt
                  összehajtva letette egy székre, s maradt egy szál kabátban, mely szinte olyan kék
                  volt, mint a köpönyeg, szinte olyan kopott és bársonygallérú, állig begombolva;
                  úgyhogy a gyémánt keresztnek, melyet nyakában viselt, csak a felső hegye látszott
                  ki rajta.</p>
				<p> – Méltóztassék ide a pamlagra leülni excellenciádnak! Kálmán fráter; adjon egy
                  zsámolyt őexcellenciája lába alá.</p>
				<p> – Óh köszönöm alássan; meg nem engedhetem. Egészen jól van így. Csak hadd
                  folytassa a munkáját a generose domine Kálmán.
               </p>
				<p> Kálmán szeretett volna kiszaladni a szobából; de nem lehetett. Korcza úr inte
                  neki, hogy maradjon; szükség lesz rá.</p>
				<p> Mintha tövisekre ültették volna le!</p>
				<p> – Vártam már excellenciádra – monda Korcza úr. – Lesz szerencsém ebéden itt
                  tisztelhetni.</p>
				<p> – Óh, enyém lesz a szerencse.</p>
				<p> – Tóth Máté elhozta a pénzt. Pontos volt. Méltóztassék azt rögtön átvenni.</p>
				<p> Tóth Máté! Akkor ez hát Decséry gróf!</p>
				<p> Most szerette volna már aztán Kálmán a fejét a falba verni! Hisz ez a kopott öreg
                  úr, akinek ő két garast ajándékozott, az apja annaka
                  főispánnak, akihez őneki majd jurátusnak kell menni. No ez szép első találkozás
                  volt. Égett még a füle hegye is.</p>
				<p> S őexcellenciája mindezt nem látszott észrevenni.</p>
				<p> Korcza úr előadta az átvett pénzt; a gróf összeszámlálta azt, s azután még
                  negyven darab ezerest tett hozzá, úgy adta vissza az ügyvédnek, ő is egy jószágot
                  vásárolt azon, melynek rögtön le kellett tenni az árát.</p>
				<p> Ez volt az a „kis pénz”, amiért az ügyvéd urat kereste.</p>
				<p> Kálmán az ökle hegyével kommantgatá a homlokát, s
                  mondogatta magának: „Óh, te poéta! Óh, te bukfejes! Nem volt elég egy nap egy
                  bakot lőnöd, még rá is kellett dupláznod?”</p>
				<p>A pénzszámlálás, a nyugták és ellennyugták kicserélése délig elfoglalták az időt;
                  akkor aztán Korcza úr félreinté Kálmánt, s suttogva adá neki az utasításokat, hogy
                  patvaristai kötelességéhez képest minő, hová eldugott palackokat hozzon fel ez
                  alkalommal a pincéből. Maga nyitogassa fel, és szedegesse ki+ a dugóit.</p>
				<p> Kálmán ugyancsak haragudott magára. Kedve lett volna ma nem adni magának ebédet.
                  Alig akart előkerülni a pincéből.</p>
				<p> Aztán azt a nagy hirkust még csak jóvá sem lehet tenni
                  semmiképpen!</p>
				<p> Mire visszakerült a palackokkal, már akkor a két úr az ebédnél ült: a levest el
                  is költötték. Az ajtón keresztül hallhatá, hogy nagyon kacagnak valamin.</p>
				<p> Amint belépett az ajtón, egyszerre elhagyták a kacagást.</p>
				<p> Világos, hogy a két garasnak nevettek.</p>
				<p> A gróf ugyan egyszerre oly komoly szelídségbe hozta arcvonásait, hogy azokon
                  semmi gúnyt nem fedezhetett fel; hanem Korcza úrnak idő kellett hozzá, ha egyszer
                  az nevetésrekuszálta képe ráncait, míg azokat megint
                  más configuratióba bírja összerendezni.</p>
				<p> Az egész ebéd fölött valahányszor Korcza úr rápillantott Kálmánra, minden
                  tekintetéből kiolvashatta a „két garas” fatális esetét.</p>
				<p> Alig várta, hogy vége legyen az ebédnek, s aztán osonhasson valamerre.</p>
				<p>De pedig nem adatott meg neki az elosonhatás; amint felkeltek+ az asztaltól, Korcza úr megfogta Kálmánt fejénél fogva, ez volt nála a
                  bevezetési formaság, s odaállítá őexcellenciája elé, e szavakkal mutatva őt
                  be:</p>
				<p> – A főispán úr őexcellenciájának leendő jurátusa.</p>
				<p>– Van szerencsém – mondá őexcellenciája. Sok jót hallottam uramöcsém felől
                  beszéltetni. Szép készültségű, jó erkölcsű ifjú. Nagyon örülök, hogy a fiamhoz+ jő jurátusnak. Nekem is volt már szerencsém egyszer
                  találkozni. (No most!) Jó szívéről akkor is meggyőződtem. Hanem azt jegyzem meg
                  uramöcsémnek, hogyha minden koldusnak két garasával fogja osztogatni a pénzt,
                  akkor ön sohasem lesz gazdag ember.</p>
				<p> Korcza úr röhögött, mint valami erdei manó: őexcellenciája is mosolygott nagy
                  szelíden. Hanem azért a két garast csak nem adta vissza.</p>
				<p> Ebéd után rendesen minden ember más ember, mint ebéd előtt. Ezt a százesztendős
                  naptár is bizonyítja. A terített asztal kiegyenlíti az emberek között a rang-,
                  kor- és pártkülönbségeket.</p>
				<p> Ebéd után a patvaristának szabad a principálisa anekdotáin nevetni. Ha jó nevető
                     publikumotszolgáltat magában, még kedves embernek
                  is fogják mondani.</p>
				<p> A nyájas, alázatos excellenciás úr is kivetkőzik az eddigi feszes hernyóbáb
                  hüvelyéből, s a feketekávé és pipa mellett átalakul a régiekre visszaszállongó
                  lepkévé.</p>
				<p> Diákul beszélnek.</p>
				<p> Decséry gróf Tacitus válogatott nyelvén; Korcza úr annál keresetlenebb
                  konyhalatinsággal.</p>
				<p> Óh! milyen jól esik mind a kettőnek, hogy kibeszélheti magát az édes
                     anyanyelvén. Azon a nyelven, amelyben nevelkedett;
                  amelyen gondolkozik, amelyen éjjel álmában beszél, amelyen az Úristent megszólítja
                  és viszont megérti; amely a királynak és a nemesembernek a nyelve; amely
                  megkülönbözteti az urat a paraszttól, a férfit az asszonytól; amely a „Corpus
                     Juris” és a privilégiumok nyelve; a holtak és az
                  örökké élők nyelve: a világnyelv, mely előtt minden nemzet meghajol, s a „senki”
                  nyelve, mely senkit meg nem aláz.</p>
				<p> Korcza úr csak akkor volt beszédes, akkor volt közlékeny, ha diákul beszélhetett,
                  s Decséry gróf tündökölt, ékesen szóló lett, úr volt, ha latinra fordult a beszéd;
                  magyarul csak alázatosan tudott megszólalni. Ha latinul szól hozzá Kálmán első
                  találkozásukkor, bizonyosan nem kerül a két garasra a sor.</p>
				<p> No, de miután ez a tréfa olyan jó hangulatba hozta az urakat, Kálmán is
                  engedelmet kért, hogy szinte latin idiómában előadja azt az előzményt, mely a
                  fatális két garast az asztalára hozta.</p>
				<p> Kiderült, hogy ebéd után őneki is sokkal jobb előadása van, mint ebéd előtt.</p>
				<p> Őexcellenciája nem győzte tarka zsebkendőjével törülgetni a szemeit, oly pompás
                     derültségbentartá az a tréfás quiproquo, amibe Tóth
                  Máté uram Kálmán félreértése folytán került.</p>
				<p> – Ad vocem! – monda a gróf, kiverve pipáját. – Azzal a Tóth Mátéval még énnekem
                  valami végeznivalóm volna.</p>
				<p> – Parancsoljon velem excellenciád – monda Korcza úr; ismét nyújtva a dohánydöbözt
                  az illatos véki dohánnyal.
               </p>
				<p> – A neki eladott jószágomon van valami tárgy, amit szeretnék tőle
                  visszanyerni.</p>
				<p> Korcza úr futott fidibuszért. Kálmán látta, hogy irónnal a vékony papírszeletre
                  valamit firkant a principális a gróf háta mögött.</p>
				<p> – Kálmán fráter! gyújtsa meg őexcellenciája pipáját.</p>
				<p> Kálmán a neki nyújtott fidibuszon e szót olvasá: „taceat!” (hallgasson!)</p>
				<p> – Mi legyen az a tárgy? – kérdezé Korcza úr.</p>
				<p> – Egy kőfeszület.</p>
				<p> – Egy kőfeszület? – Korcza úr úgy tett, mintha hasonló tárgynak hírét sem
                  hallotta volna.</p>
				<p>– Igen; egy fogadási emlékkereszt, melyet nagyatyám állíttatott+ oda, midőn a pusztát donatióba kapta. Én bizony egészen
                  megfeledkeztem róla, mert már húsz éve nem voltam azon a pusztán; hanem nőm, a
                  hercegnő, annál jobban emlékezik rá, s most egészen fel van háborodva miatta, hogy
                  a családi szent ereklye a jószággal együtt egy schismaticus paraszt birtokába
                  került; és semmiképpenmeg nem akarja engedni, hogy az
                  a keresztkálvinista kézen maradjon.</p>
				<p> Korcza úr nagy füstfellegeket fújt a pipájából, s nézett a maga alkotta
                  ködbe.</p>
				<p> – Hja! Ez pedig nehéz dolog! – monda farizeus képpel. – A szerződésben minden
                  ingatlan át van adva; a keresztet pedig sem lábas, sem ingó-bingó jószágnak nem
                  lehet nevezni; az oda van építve.</p>
				<p> Kálmán kezdte érteni Korcza urat; az meg akarja menteni Tóth Máté számára annak
                  az ezer forintját. – Dehogy értette! A poéta!</p>
				<p> – De talán ideadná azt Tóth Máté uram szép szerével? Hisz ő semmi hasznát sem
                  veszi.</p>
				<p> – De igenis veszi hasznát. Azon szent ereklye egyúttal búcsújáróhely; a pusztán
                  levő csapszéknek főfőconsumensei éppen a búcsújárók. A kereszt eltávolítása által
                  Tóth Máté a regálejában fog nagy csorbulást szenvedni.</p>
				<p> – Hát tudja mit, fiskális úr: egyezzék ki azzal a becsületes emberrel. Én nem
                  merek a hercegasszony szeme elé kerülni a nélkül a kereszt nélkül. Tudja, hogy e
                  tekintetben milyen szigorú nézetei vannak; s megszoktam már, hogy minden kedvét
                  teljesítsem. Átadok önnek e célra egyezer forintot. Talán ennyivel
                  megelégszik?</p>
				<p> – Már nem tudom. Meg fogom kísérteni – monda Korcza úr; otthagyva heverni az
                  asztalon az előkerült ezerest. – Hanem egytől óvom excellenciádat; nehogy
                  személyesen érintkezzék ezzel a paraszttal; mert a paraszt nagyon furfangos! Ha
                  észreveszi, hogy excellenciád micsoda pretium affectionist helyez abban az
                  ereklyében, hogy a kegyelmes asszony azt minden áron vissza akarja szerezni, majd
                  tízszerannyival sem elégszik meg. Óh, azt csak én tudom, milyen furfangos a
                  paraszt!</p>
				<p> A gróf tehát ráhagyta Korcza úrra, hogy kerülje körül azt a furfangos parasztot,
                  s ígérte, hogy kedvező siker esetén ő sem lesz háladatlan e nagy
                  szívességeért.</p>
				<p> Kálmán most már többet kezdett érteni.</p>
				<p> A discursust és negociatiót félbeszakítá azon jelenet, hogy az ajtón benyitott
                  Tóth Máté uram. Most már minden bejelentés és alázatos kocogtatás nélkül. Hja, ő
                  is ebéd után volt már, s olyankor Tóth Máté uram is más ember.</p>
				<p> Szemei ragyogtak, s fél bajusza ki volt pödörve, a másik fél csurgóra állt.</p>
				<p> – Jelentem alássan, megjöttem.</p>
				<p>Őexcellenciája fel is kerekedett mindjárt, s igyekezett mentől távolabbra
                  retirálni Tóth Máté uram elől; nehogy abba a kellemetlen helyzetbe jusson, hogy
                  valami szót kelljen váltani személyesen azzal az emberrel, akinek a jószágát
                  eladta. Háttal ment kifelé a pipázó szobából az irodába, ahová Kálmán kikísérte.
                  Korcza urat nem engedte maga után jőni; csak maradjon, végezzen azzal a furfangos
                  paraszttal! Őexcellenciáját az irodában szépen felöltözteté Kálmán a hétgallérú+ köpönyegbe; az ócska redőnyös hintó a vén szürke
                  négyessel már ott várt a kapu előtt; őexcellenciája hetvennégy éve dacára
                  könnyedén szökött fel a magas hintóba, s még egyszer biztosítá Kálmánt afelől,
                  hogy alázatos szegény szolgája marad.</p>
				<p> Mire Kálmán visszatért az irodába, már akkorra Korcza úr készen is volt az
                  egyezményi irattal, melynek értelmében a kérdéses kőkeresztet Tóth Máté uram
                  Decséry grófnak visszaadja; az pedig saját költségén elhordatja azt onnan.</p>
				<p> – Nehéz dolog volt ezt kicsinálni! – monda Korcza úr, vállára veregetve az
                  örömtől tündöklő Tóth Máté uramnak.</p>
				<p> – De meg is szolgálom az úrnak – monda a boldoggá tett férfiú –, mihelyt
                  hazamegyek. Küldök az úrnak egy süldő malacot.</p>
				<p> S azzal ő is sietett a fakó szekerére felkapni, melyet három szilaj mén vitt
                  hegyen-völgyön odább.</p>
				<p> Mikor aztán Korcza úr és patvaristája egyedül maradtak, az ügyvéd így szólt
                  patvaristájához:</p>
				<p>– No, domine frater! Vegye elő naplóját, s írja be sub rubro „sportulák,
                     accidentiák”: „a szent kereszt ügyeért Decséry
                  gróftól 1000 forint, Tóth Mátétól 1000 frt+”.*</p>
				<p> Kálmán összeharapta az ajkait; Korcza úr észrevette nemtetszését.</p>
				<p> – Hát maga mit tenne ez esetben?</p>
				<p>– Én? Visszaadnám az egyiknek is az ezer forintját, a másiknak is az ezer
                  forintját, s kívánnám tőlük a honoráriumot.+</p>
				<p> – S akkor aztán kapna a paraszttól egy süldő malacot; a gróftól pedig azt a
                  kétgarasost, amit a patvaristája adott neki. Óh, maga poéta!</p>
				<p> Biz úgy volt az. Tóth Máté uram megküldé a malacot; de biz az is csak olyan
                  nyársra való malac volt. A gróf pedig oly módon fejezé ki Korcza úr fáradozásáért
                  való háladatosságát, hogy a hercegnő sajátkezű köszönő levelét küldé el neki,
                  sajátkezűleg címezett borítékban; – hanem a két garas nem volt hozzá mellékelve. A
                  levelet pedig el sem olvasta Korcza úr, mert németül volt írva, s valahányszor
                  német levelet kellett neki elolvasni, mindig úgy érezte magát, mintha új, szűk
                  csizmát kellene kijárnia.</p>
			</div>
			<div type="chapter">
				<head> A persiettető </head>
				<p> Korcza úr a legközelebbi törvényszünet első napján így szólt patvaristájához:</p>
				<p>– Domine frater! Én holnap elutazom Bécsbe, a hajdún kívül senkit sem viszek
                  magammal; mához két hétre pontosan visszajövök. Azalatt magára marad a háztartás
                  minden gondja. Itt a két hétre való konyhapénz; csak úgy kell főzetni, mintha
                  itthon volnék. Ha ezalatt jőnek a kliensek, fogadja el őket, hallgassa ki, s
                  vezessen a dolgaikról diáriumot. Hogy pedig a hosszú idő alatt meg ne unja magát,
                  itt a pertár kulcsai, vegye elő sorba a percsomagokat, s olvasgassa azokat végig.
                  Az egyik szekrényben vannak a polgári perek, másikban a bűnvádi perek; a harmadik
                  szekrény kulcsát még nem adom oda, abban vannak a válóperek. Vegye ön sorba a
                  csomagokat, s csináljon belőlük magának kivonatot, olyformán, mintha referálni
                  akarna a törvényszéknél. Amelyik még folyamatban van, ahhoz írja meg+ saját belátása szerint a következő replikát,* duplikát vagy triplikát. S mindezeket nekem, ha majd
                  visszajövök, terjessze elő.</p>
				<p> Az ilyen megbízások Korcza úr főfő tréfái közé tartoztak; oda szokta ő adni a
                  pertára kulcsait, mikor maga törvényszünet alatt kéjutazásra rándult, mindig a
                  patvaristájának, mert sokszor megesett, hogy az ellenfél ügyvéde követelte azoknak
                  kiadatását; hanem tíz közül kilenc esetben az történt, hogy a patvarista azt
                  mondta magában erre a nagy megtiszteltetésre, hogy „Dehogy nem! Majd én itt neked
                  beleülök a te dohos aktáidba, s csinálom a kivonatot a nagy bolond
                  processzusokból, s kanyarítok replikákat, amikre az ördög se kért! De alig várom,
                  hogy kihúzd a lábadat az ajtón! Kereshet aztán, aki meg akar találni, a ,Hét
                     Választónál’ a biliárd mellett!”</p>
				<p> Tíz közül kilenc bizony ezt mondtamagában, s ha
                  mondta, bizony meg is tette.</p>
				<p> Hanem néha akadt egy olyan tizedik fajta ember is, aki belefeküdt a rábízott
                  periratokba, mint az új fűszeresinas a mandulába és mazsolaszőlőbe, s aki aztán
                  Korcza urat hazatértekor egész halom kivonattal és replikatöredékkel örvendeztette
                  meg. Azokat a munkálatokat ugyan Korcza úr mind egy betűig hallatlan
                  hiábavalóságoknak nyilatkoztatta rendesen; hanem magáért a tényért erősen
                  felmagasztalá az audiatot. „Magából lesz prókátor; látszik, hogy van kedve
                  hozzá!”</p>
				<p> Az ilyen ritka species azután mindig kedvence maradt;
                  azt jurátusnak is olyan helyekre ajánlotta be, ahol legtöbb gyakorlata lehetett. S
                  amint ügyvédnek felesküdött, az apróbb pereit ráruházta; úgy vezette bele a
                  magasztos pályába.</p>
				<p> Kálmán is ehhez a tizedik fajtához tartozott.</p>
				<p> Amint főnöke eltávozott a háztól, bezárkózott annak irodájába, s onnan azután
                  csak enni és aludni jött elő. Egész nap a pöriratokban búvárkodott.</p>
				<p> Hanem ezek a pörök őbelőle nem csináltak prókátort.</p>
				<p> Érdekelte bennök a lélektani szemlélet, az emberismeret tanulmánya; a
                  magánviszonyok; a históriai bonyolulat; de ezek mind azt taníták neki, hogy
                  őbelőle nem lesz jó ügyvéd.</p>
				<p> A költő missziója mindig az igazságot védelmezni; az ügyvéd kötelessége a bűnöst,
                  az igaztalant védelmezni – ha ez a védence; oly melegen, oly eréllyel, oly
                  furfanggal, mint ahogy az védelmezné magát; mert ő a bűnös „alter ego”-ja, s erre
                  esküje, hivatása kötelezi, s ez is becsületes, szent hivatás. Hanem a költői
                  igazságszolgáltatásnak meg kell halni benne.</p>
				<p> Aztán minő lélektani tanulmányok ezek az óriási perek.</p>
				<p>Testvérek veszekesznekazon a vagyonon, amit jámbor+ szülők azért kuporgattak össze, hogy gyermekeik
                  boldogok legyenek. Átkot hagytak nekik.</p>
				<p> Nagy urak pörlekednek szegény emberek ellen, kik éhezve, nyomorogva költik a
                  pörre utolsó szántóföldecskéik árát.</p>
				<p> Szegény árvákat ravasz rokonok kiforgatnak minden vagyonukból.</p>
				<p> Világos követelések elnyújtatnak két emberöltő időn keresztül.</p>
				<p> A pörbe fogottfillér megnő tallérrá a végén.</p>
				<p> Furfangos szerződések kétséges pontjai miatt nagy urakból koldusok lesznek.</p>
				<p> Vagy pedig saját hihetetlen bolondságaik miatt lesznek azokká.</p>
				<p> Jőnek emberek, akiknek elemük a veszekedés; s nem élhetnek anélkül, hogy minden
                  velük érintkező halandó ügye bíró elé ne kerüljön.</p>
				<p> Határvillongások százesztendős folyamának bíró nem bírja végét vetni.</p>
				<p> Márkális, urbáriális perekben torlatot képez a
                  hatalmasabb sérelme a gyöngébbek fölött.</p>
				<p> És végül „plus valet favor in judice, quam lex in codice”. (Többet ér a bíró
                  kegye, mint a törvény hegye.)</p>
				<p> Hát még a bűnvádi perek! Mily iszonyú tanulmány! Mily sötét országa a földalatti
                  világnak! A hamisítások, végrendelet-sikkasztások, másvilágra küldések bonyolult
                  tragédiái, mik a magasabb mívelt körök selyemfüggönyös ablakai mögött játszattak
                  le: alacsony birtokhajhászvágyak rémeseményei.</p>
				<p>És aztán az a nyelv, amin a prókátorok maguk beszélnek egymásról – ott a papíron!
                  Mikor már kifogytak egymás klienseinek földig való ócsárlásában, akkor nekiesnek
                  egymásnak kölcsönösen, mint két gladiátor, aki egymást szétmarcangolja bérért.
                  Méregbe mártott tollal szurkálnak egymás májába. Elmondják, ki mi rosszat tud az
                  ellenfél ügyvédéről. Nem maradhat olyan pici kis bűne titokban, amit valaha
                  gyermekkorában elkövetett, hogy szemére ne vetnék. Ha kisdiák korában szilvát
                  lopott: rásütik, hogy tolvaj; ha egy közönyös levelét megkapták, melyben a dátum
                  ki volt igazítva: rámondják, hogy hamisító; ha szüleit sokat keserítette:
                  kiderítik, hogy apagyilkos; ha a mészárszékben a szolgálójának egy hamis húszast
                  adtak vissza: hamispénzverő a neve; ha liberális nézetei vannak, akkor rebellis;
                  ha a kormányhoz szít, akkor hazaáruló; ha templomba jár, akkor farizeus; ha nem
                  jár, akkor ateista; ha kártyázik, akkor „spiller”; ha
                  nem kártyázik, akkor „schnorrer”; ha van felesége,
                  akkor „hahnrei”; ha nincs felesége, akkor nőcsábító; ha
                  van pénze, akkor uzsorás; ha nincs pénze, akkor csirkefogó; ha szép ember, akkor
                  festi magát; ha nem szép, akkor madárijesztő; ha a kéménye kigyulladt, akkor
                  gyújtogató; ha az orra veres, akkor részeges; s jaj annak, amelyiket egyszer
                     valahavalami iskolából kicsaptak! Bizonyos lehet
                  róla, hogy mindenik ellenfele azon fogja kezdeni a replikáját, hogy ámbár
                  köztudomású dolog, miszerint az ellenfél érdemes ügyvédjét az iskolából kicsapták
                  stb. – Néha aztán annyira megy a kölcsönös nyájaskodás, hogy a bíró nem állhatja
                  tovább a dolgot, s veszi a veres plajbászt s „bíróilag” kitörli a
                  gorombáskodásokat; sőt némelykor odáig megy a dolog, hogy egyik félnek+ „emendát” (nyelvváltságot) kell fizetni; de legtöbbször
                  kölcsönbe esik.</p>
				<p> Kálmán mindent megkísértett, amit főnöke rábízott. Csinálta a kivonatokat a
                  hosszú perekből; de azért mégis azon vette észre magát, hogy mikor este, a hosszú
                  napi munkaután lefekszik, nem bír aludni; valami
                  nyugtalan vágy, valami határozatlan érzet felkölti: nincs kielégítve, nincs
                  kifáradva; gyönyörei követelnek; s újra papírt, tollat vesz kezébe, és amikből
                  nappal kivonatokat írt, a csodaperekből, éjjel regény- és drámatöredékeket
                  teremt.</p>
				<p>Mert ez gyönyör!+</p>
				<p>Sokszor kérdezik a költőtől: hogy tudsz dolgozni olyan
                  sokat?</p>
				<p> „Hiszen nem dolgozom: – élvezek!”</p>
				<p>Miért dolgozol éjjel-nappal?</p>
				<p> „Hiszen ha nem teszem ezt, meghalok!”</p>
				<p> Csak egy hiányzott neki még. Az ideál.</p>
				<p> Kálmán nem tudta még, hogy mi az az asszony?!</p>
				<p>Van egy betegség, amiben a szenvedő semmi tárgynak sem látja a színét. Minden
                  fehér és fekete előtte.+</p>
				<p> Azt hiszem, Ádám apánk lehetett az első ebben a nyavalyában, mielőtt Éva alkotva
                  volt.</p>
				<p> Az ember csak akkor tudja meg, hogy milyen színe van a világnak. A nő a
                  szivárvány napja. Azért nem lehet a nő költő. A napból nem látják a
                  szivárványt.</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> Egy délelőtt hatalmas kopogtatásra riadt fel Kálmán szétterített aktái közül az
                  irodában, s midőn sietett a szokásos „szabad” jelszót elkiáltani, azzal
                  egyidejűleg, egy kategorikus csizmaorr-rúgás az ajtón, kényszeríté az utóbbit
                  gyors felnyílásra, s az iratai közül felmerülő ifjú előtt ott állt egy
                     martiális alak; zöld huszárdolmányban, karmazsin
                  nadrágban, kardosan, kifent bajuszosan és mérgesen.</p>
				<p> Mi már ismerjük ezt az alakot. Ez Sátory őrnagy, Csollán Berti sógora – hanem
                  Kálmán még csak ezután fogja megismerni.</p>
				<p>A hatalmas férfiú zengő sarkantyús dobbanásokkal járult a fiatalember elé, s
                  mikor odáig ért, hátravetve lószőr kravátlijában nyakát+
                  s kardja hegyével megdobbantva a tintapettyes földet, mennydörgé:</p>
				<p> – Itthon van-e a fiskális?</p>
				<p> Kálmán hivatalos készséggel s amellett egész udvarias mérséklettel viszonza,
                  hogy: „Biz az nincs itthon.”</p>
				<p> – Hát hol csavarog ilyenkor? – mennydörgé a kardos úr. – Mikor megírtam neki,
                  hogy ma jövök. Mért nem tartja itthon az orrát? Mit hagyja nekem idehaza maga
                  helyett az íródeákját? Ezt a mamlaszt.</p>
				<p> Kálmán erélyesen remonstrálni készült e kifejezés ellen.</p>
				<p> – Jól van, jól, öcsém! Kiabálhatsz nekem! – némítá el a nagy vitéz. – Olyan süket
                  vagyok én, mint a föld! Akárcsak a kalamárisod lyukára tennéd a szájadat, s abba
                  kiabálnál bele. Beszélhetsz énmiattam, amit akarsz. Akár az apám lelkét szidod,
                  akár válogatott hízelkedésekkel traktálsz, az énnekem mindegy. Én nem hallom.
                  Hanem amit én mondok neked, azt te meghallod. No, hát azt mondom neked, hogy a te
                  principálisod egy gézengúz pernyújtó gazember. Te pedig annak a bimbója vagy, s
                  éppen olyan akasztófa virága lesz belőled, mint amilyen a principálisod.</p>
				<p> Kálmán kővé volt meredve erre a csodálatos megtiszteltetésre, s nem tudta, hogy
                  mit feleljen rá.</p>
				<p> A süket úr pedig folytatá nagy hangon:</p>
				<p> – Beszélj! Beszélj! Tátogathatod énmiattam a szádat, akárcsak a csizmám talpának
                  beszélnél. Már most én itt leülök a kanapéra, s megvárom, míg a principálisod
                  hazajön. Azt pedig kifordítom akkor a bőréből.</p>
				<p> Azzal a kegyetlen úr szétcsapott a pamlagra kiterített pörös okmányok között, s
                  miután rohammal elfoglalt egy pozíciót, abban megerősítette magát, s bal lábát a
                  jobb térdére,arra meg a kardját vetve, várta az
                  ellenséget, aki őtet e pivotbul ki fogja mozdítani.</p>
				<p>Kálmán most érzé még csak magát megakadva. Mit csináljon egy ilyen hatalmas
                  emberrel szemben; akinek az az előnye van, hogy huszonnégy+ fontos gorombaságokkal lövöldöz, míg saját
                  füleit négyhüvelykes vaspáncéllal vértezte fel minden ellenséges löveg ellen.</p>
				<p> S még azzal biztat, hogy meg fogja várni, míg a principális hazajön: az pedig
                  Bécsben van, s csak egy hétmúlva jön haza.</p>
				<p>Kálmán arra a bölcs expediensre jött rá, hogy a süket úrral a maga rendes útján,
                  tudniillik írásban fog correspondálni.+</p>
				<p> E szándéka kiviteléhez leült íróasztala mellé, s elkezdett egy válaszfeliratot
                  szerkeszteni a betörő jövevényhez, melyben előadta neki mind a tényállást, mind az
                  abból következő corollariumokat; végezendő levén azt
                  egy erélyes tiltakozással minden hasonlatos törvénysértések ellenében.</p>
				<p> De nem készülhetett el vele.</p>
				<p> Mert alig járt a közepetáján, midőn új ajtónyitást
                  hall, s erre felugrik a pamlagon ülő mérges úr, s elordítja magát.</p>
				<p> – Ahán! Itt jön a kópé valahára! Szervusz fiskus!
               </p>
				<p> Kálmán kíváncsian tekinte hátra, vajon ki lesz az a szerencsétlen, akit a harcias
                  látogató Korcza úr helyett elfogott. S nagyot bámult, mikor meglátta, hogy az
                  bizony Korcza úr maga. – Ő érkezett meg hamarább a kitűzött időnél, egész úti
                  készületestül.</p>
				<p> Hanem Korcza úr ismerte már a vendégét.</p>
				<p> Csúnya intrikus képet csinált, mikor végignézett rajta, s aztán elkezdte
                  köpönyegét, esernyőjét lerakni egy szegletbe.</p>
				<p> A vitéz úr azonban ráment egyenesen, s kravátlimásliját helyreigazítva s mereven
                  hátrafelé egyenesedve, mutatá be magát.</p>
				<p> – Én vagyok Sátory főstrázsamester, uram!</p>
				<p>Kálmán megtudta hát, hogy ki ez az úr.+</p>
				<p>Most következett, hogy azt is megtudja, hogy hát Korcza úr kicsoda.*</p>
				<p> A kis vézna fiskális e szóra egész szorosan odaférkőzve a haragos úrhoz,
                  fölemelkedék lábujjhegyein hozzá, úgy, hogy a fülét a szájához tarthatá, s azt
                  mondá neki:</p>
				<p> „Hán?</p>
				<p> A vitéz úr hátrahajtotta a derekát s elbámult.</p>
				<p>– Azt mondom, hogy én vagyok Sátory főstrázsamester! Major* a huszároknál.</p>
				<p> Korcza úr most már egész hozzákészülést engedve magának, hajtá hangtölcsérül
                  alkalmazott tenyerét a bal füléhez s bal szemét összehunyorítva s a szája bal
                  szegletét csúnyául felhúzva, kérdezé:</p>
				<p> „Micsoda?”</p>
				<p> Az őrnagy elszörnyedt e természetkívüli tüneményen. Hogy még egy második ember is
                  lehessen a világon rajta kívül, aki nem hall semmit.</p>
				<p> Odatartá aztán a száját a fiskális füléhez, s két tenyerét kétoldalt tartva, hogy
                  a hang másfelé ne illanhasson,ordítá bele a fülébe,
                  ahogy csak a torkán kifért:</p>
				<p> – Sátory major vagyok! Ördög bújjék a süket füledbe.</p>
				<p> Korcza úrnak még csak a szempillája sem mozdult.</p>
				<p> A vállát vonogatta, s a szétterjesztett tenyereivel mutogatá, hogy az neki még
                  mind kevés.</p>
				<p> A vitéz úr kétségbeesve tekingete széjjel.Micsoda
                  fegyver nemével ölje meg mármost ezt az embert?</p>
				<p> Megtalálta!</p>
				<p> Egy nagy darab kréta hevert az asztalon. Azt felkapta, az ajtóhoz sietett vele,
                  mely barna színűre levénfestve, hatalmas nagy betűkkel
                  ezt a kérdést írta fel rá.
               </p>
				<p>– Süket az úr?</p>
				<p> Korcza úr aztán kivette a kezéből a krétát, s ugyanazon fegyver nemével ezt lőtte
                  vissza:</p>
				<p>– Kissé nagyot hallok.</p>
				<p> Az őrnagy kivette a krétát a fiskális kezéből, s írta a kollokvium folytatását az
                  ajtóra.</p>
				<p>– Pervesztő úr! Mit csinál Csollánné pere?</p>
				<p> Korcza úr előkeresett egy másikdarab krétát a
                  fiókból, hogy ne kéregessék el minduntalan ugyanazt a darabot egymástól. Írta
                  aztán a választ.</p>
				<p>– Azt, amit májor úr
                  +
                  : nyugszik.</p>
				<p> Kérdezett ismét a major.</p>
				<p>– Mért nyújtjátok ezt a pert olyan nagyon?</p>
				<p> Felelt rá Korcza:</p>
				<p>– Mert nyúlik.</p>
				<p> Az őrnagy mérgesen firkantott az ajtóra:</p>
				<p>– Az alperesi ügyvéd éppen olyan gazember, mint te
                  vagy.</p>
				<p> Korcza úr replikázott:</p>
				<p>– Magadra mondd, goromba.</p>
				<p> Az őrnagy krétagorombasága így folytatódott.</p>
				<p>– Egy kézre játszotok mind a ketten.</p>
				<p> Korcza úr moderálta magát.</p>
				<p>– De nem az úr kezére.</p>
				<p> Az őrnagy krétája így fogott.</p>
				<p>– Tolvajok, rablók; mikor akarjátok a pert elvégezni?</p>
				<p> Még rettenetesebb volt rá a válasz.</p>
				<p>– Majd ha az úr meghalt.</p>
				<p> És mindez teljes hallgatás mellett mondatott így egymás után krétanyelven. A
                  kérdések és feleletek lassankint megtöltötték az egész ajtót hosszában, úgyhogy az
                  utolsó párbeszédnél már a vitatkozó félnek le kellett térdelni a padlóra, hogy az
                  ajtó aljára írhassa a folytatását a hallatlan csúnya nagy gorombaságoknak. Kálmán,
                  ki a némaveszekedésnek szótlan tanúja volt, minden
                  percben azt várta, hogy amint az egyik ott térdel, s írja a sort az ajtó aljára, a
                  másik egyszer csak felkapja a nádpálcát onnan a szegletből, s olyan sort ver az
                  egyiknek legmagasabban álló részére, ami ilyen helyzetben éppen nem a feje, hogy
                  azt süketen is meghallja. Az őrnagy guggolt éppen az emléktábla előtt, írván:</p>
				<p>– Gyilkosok! Méregkeverők! Meg akartok ölni?</p>
				<p> Korcza úr nem maradt adós.</p>
				<p>– Aki fél a megöletéstől, akassza fel magát.</p>
				<p> Az őrnagy dühösen hasalt neki még egyszer a táblának.</p>
				<p>– Én titeket összeaprítalak kuty – (de már ez nem fért
                  oda).</p>
				<p> Minthogy pedig több sor nem fért már az ajtóra, Korcza úr fogta a krétát s
                  keresztülírta az előbbeni sort a maga palimpsestjével:
               </p>
				<p>– Eb fél az úr rozsdás fringiájától.</p>
				<p> Az őrnagy kitalálta a módját a diskurzus folytatásának. Meglelte a nyúllábat az
                  asztalon, letörülte vele az ajtó felső részéről a már elmondottakat, s olyan
                  magasan kezdé, hogy nagyon is magasan.</p>
				<p>– Én föladlak benneteket a császárnak!</p>
				<p> Korcza úr sem volt rest.</p>
				<p>– Nem félek én a császártól sem.</p>
				<p>De már erre a mondásra megszűnt a némasága a vitéz huszárnak. Földhöz csapta a
                  krétát, s ráütött tenyerévelkardjára.+</p>
				<p> – Micsoda! – ordíta rettentő sebzett oroszlán hangján. – A császárról merte ezt
                  írni! A császárról! Megyek! Sietek! Megyek a generálishoz, megyek a vicispánhoz!
                  Hozom a profuszt! Le ne törölje addig onnan az úr azt a
                     blasphemiát.Le ne merje törülni, míg újra
                  visszajövök. Aztán ott maradjon! Aztán el ne tagadja, hogy az úr írta! Egyszeribe
                  itt leszek a patrollal! De el ne szökjék addig. Jövök a
                  patrollal mindjárt.</p>
				<p>S azzal nagy csörömpölve kivágta az ajtót s vágtatott kifelé, folyvást
                  fenyegetőzve generálissal, auditorral, profusszal, patrollal, Kriegsgerichttel,*+ míg csak ki nem ért az utcára; hanem aztán amint az
                  utcán végigment, csak mégis meggondolta a dolgot, hogy hát hiszen tulajdonképpen
                  miért is félne valaki a császártól, hiszen nem ijesztget az senkit; meg aztán,
                  hogy akkorra, mire komolyan menne a dolog, régen letörülnék arról az ajtóról azt
                  az írást; azért hát csak nem ment se generálishoz, se vicispánhoz; hanem
                  hazacsörtetett szépen a vendégfogadóba, ott előhívatta hű trombitását, Csuka
                  Ferit: „gyere fiam, tedd a trombitádat a fülemre, s fújd el nekem rajta azt a
                  nótát, hogy ne szomorkodj, légy víg; nem lesz az mindég így
                  !”</p>
				<p> Azzal aztán végigfeküdt a pamlagon, s hagyta a fülébe trombitáltatni ezt az
                  egyedül vigasztaló hangot.</p>
				<p>Korcza úr pedig diadalmas kézdörzsöléssel járta a pulykatáncot* a megtartott csatatéren.</p>
				<p> – Lássa, domine frater – monda Kálmánnak –, az ilyent is meg kell szokni a
                  prókátorembernek.</p>
				<p>Kálmán csodálkozva rázta fejét.+</p>
				<p> – Nem értem ezt az egész dolgot.</p>
				<p> – Hja, biz ez furfangos eset. Egyike azoknak a furcsa bonyodalmaknak, amikben
                  mindenik félnek igaza van.</p>
				<p> – Tehát az őrnagynak igaza van?</p>
				<p> – Tökéletes igaza van.</p>
				<p> – És nekünk?</p>
				<p> – Nekünk is igazunk van.</p>
				<p> – Az lehetetlen.</p>
				<p>– Majd megmagyarázom ezt önnekegyszer, s akkor meg
                  fogja érteni. De most még nem látom idejét. Sietek vissza. Gyorsparasztokkal
                  jöttem, s azok csak éppen lovat váltanak; sietek vissza a „Fehér Farkas*”-hoz. Látom, hogy ön szorgalmasan tanulmányozgatja a
                  percsomagokat. No, majd ha hazajövök, megnézem, hogy mit dolgozott. Most csak
                  azért szaladtam haza, hogy önnek kiadjak egy pert abból a szekrényből, amit zár
                  alatt hagytam: mert kitelik ettől a hóbortos embertől, hogy az ellenfél ügyvédét
                  is megrohanja e perért, s az engem kompromittálna, ha a pert bírói parancs adatná
                  elő velem. Itt van, átadom önnek, ha érte jönnek, térítvény mellett szolgáltassa
                  ki. Ez a Csollán–Sátory-féle válóper. Tudja ön,
                  válópereket zárva szoktunk tartani. Azokban olyan családi titkok foglaltatnak,
                  miket a hallgatás pecsétje őriz. Ilyeneket egy ügyvéd sem ád gyakornokai+ kezébe. Én oda merem azt önnek adni: ön komoly ember.
                  Ha akarja, elolvashatja, ha nem olvassa el, még jobban teszi. De ha hozzáfog ön az
                  olvasásához, akkor azt a tanácsot adom: ne olvassa azzal a kíváncsisággal, amivel
                  egy fiatal ember egy szép asszony dolgait megtudni hevül, hanem a jogtudós
                  hidegvérével, ki egy kétséges ügyben az igazságot fürkészi; s ha kedve talál önnek
                  támadni, hogy véleményt mondjon benne: nem bánom, kísértse meg akár az alpörös,
                  akár a felpörösvédelmi állását elfoglalni. Írjon benne
                  tetszés szerint védbeszédet. De akkor ismét azt tanácsolom: ne a lobbanékony ifjú
                  fantáziájától engedje magát elragadtatni; hanem vezesse tollát az óvatos ügyvéd
                  paragrafusismerete. Itt szabad rabulistának is lenni. Majd meglátom, a két ügyvéd
                  intenciójából rájön-e a dolog velejére.</p>
				<p> – Nem fogok belenézni – monda Kálmán.</p>
				<p> – No ezt legjobban teszi. Ámbátor Tamás vagyok benne </p>
				<p> Korcza úr nem is időzött tovább. Sietnie kellett vissza Bécsbe, hol nagy perek
                  megújítása, s bonyolult kancelláriai ügyek kívánták jelenlétét. A bérkocsi ott
                  várta már az ajtó előtt, mely Budára átvigye a Fehér Farkashoz.</p>
				<p> Kálmán ismét egyedül maradt a háznál.</p>
				<p> De a szép asszony perével csak nem mert egy szobában megmaradni. Azt bezárta az
                  irodába, s maga elvonult kis kerti szobájába, ott elővette félbenmaradt
                  költeményeit: jertek múzsák, jertek ti szűz szellemek, oltalmazzatok meg!</p>
				<p> Másnap korán reggel bezárkózott az irodába Kálmán azzal a feltett szándékkal,
                  hogy ma sokat fog dolgozni. Az iroda egyik ajtaja a folyosóra nyílt, a másik a
                  többi lakosztályhoz vezetett, melyeken át egész a konyháig fenn volt tartva a
                  szabad közlekedés, azon célból, hogy mikor Jutka asszonynak valami jelentenivalója
                  van, azt megtehesse.</p>
				<p> Jutka asszony volt a szakácsné.</p>
				<p> Jutka asszony nem tudott sem írni, sem olvasni; sem a számok összeadásához nem
                  értett.</p>
				<p> Minden reggel kapott Jutka asszony konyhapénzre két húszast, ha a principális úr
                  és a hajdú is otthon voltak; ha pedig maga volt a patvarista, akkor kapott egy
                  húszast. Boldog világ volt az. Korcza úr abban a hitben élt, hogy Jutka asszony
                  ebből az egy húszasból nemcsak elegendő húst, tojást és zöldséget vásárol be,
                  hanem félre is dug belőle. Ennek ellenőrzése végett Jutka asszonynak minden
                  reggel, mikor a piacról hazaérkezett, a patvarista előtt élőszóval el kellett
                  számolni, mit vett és minő áron,abból az egy és
                  illetőleg két húszasból; mennyit hozott belőle haza. Azt nem cselekedte soha, hogy
                  visszahozzon belőle, – és hogy meg ne károsodjék, gondja volt rá minden
                  fogyasztási cikknek egypár krajcárral feljebb tenni a tarifáját; úgyhogy mikor a
                  patvarista összeszámította a sorozatot, rendesen az jött ki belőle, hogy Jutka
                  asszony az egy húszasból, mely áll 50 váltókrajcárból, képes volt 55 váltókrajcárt
                  kiadni. Ezen aztán mind a ketten elcsodálkoztak egy kicsit – s azután csak
                  megnyugodtak benne.</p>
				<p> Mikor tehát Kálmán a benyíló ajtó felől nagy papucscsattogást hall közeledni, már
                  tudja, hogy most Jutka asszonytól kap hivatalos vizitet.</p>
				<p> Ezúttal azonban Jutka asszony nem lép be az ajtón, csak a fejét dugja be, meg az
                  egyik kezét, azzal integet nagy titkosan, hogy jöjjön csak hamar.</p>
				<p> – Mi baj, mi kell?</p>
				<p> – Csak jöjjön hamar – suttog Jutka asszony. – Egy szép asszonyság van itten.</p>
				<p> – Hol?</p>
				<p> – Hát hol? Itt a vizitszobában.</p>
				<p> – Hogy jött oda?</p>
				<p> – Én eresztettem be.</p>
				<p> – De hát minek eresztette be?</p>
				<p> – Hát hiszen ismerem; sokat jár ide. Gazdag kliens!</p>
				<p> – Miért nem mondta neki, hogy nincs itthon Korcza úr?</p>
				<p> – Mondtam neki. Hogy csak az ifjú úr van itthon. Arra azt mondta, hogy az
                  mindegy. Beszélni akar valami dologban sürgetősen.</p>
				<p> – Ejnye! – évelődék Kálmán –, hogy mármost félbe kell hagynia a dolgot. –
                  Mindjárt megyek.</p>
				<p> Egy kicsit körülnézte magát a tükörben (valljuk meg, a fiatal ember egy kicsit
                  hiú), aztán ment a díszterembe, az asszonysággal értekezni.</p>
				<p> Mekkorát dobbant a szíve, amint a hívatlan látogatót megpillantá.</p>
				<p> Katinka volt. A szép asszony, azokkal az igéző szemekkel.</p>
				<p> Annak a rejtélyes pörnek a védencnője, amire még eddig igazán rá sem mert nézni:
                  sem a pörre, sem a védencnőre.</p>
				<p> – Ah! ön a fiskális patvaristája? – szólt a delnő, kacagó hangon, amint Kálmánt
                  meglátta. – Ejh, nem is mondta az öreg úr, hogy ön itt van. Nem szép öntől, hogy
                  nem látogatott meg azóta.</p>
				<p> Kálmán vörös lett, mint a rák, a nagyon kegyes megemlékezés miatt.</p>
				<p> – Nálam minden héten van táncestély, s ott a fiatal táncosokat mindig szívesen
                  látjuk.</p>
				<p> Ez egy kicsit lehűtötte. Mint táncost! Hiszen csak hivatalos funkciókról van szó.
                  Valami olyat mondott rá, hogy ha megengedtetik, hát majd él szabadságával.</p>
				<p> – Önt most is dolgában háborítottam? Megbocsásson. – Valamit meg akartam tudni a
                  peremből.</p>
				<p> Azzal a hölgy odaült az asztal mellé egy karszékre, s lekönyökölt, és maga elé
                  bámult.</p>
				<p> Kálmán most volt még csak kegyetlenül megakadva. Talán még másféle pere is van
                  őnagyságának.</p>
				<p> – Miféle perét méltóztatott érteni nagyságod?</p>
				<p> A hölgy erre a kérdésre vidáman felveté fejét.</p>
				<p> – Hála Istennek, csak egyféle perem van a világon. A válóperem.</p>
				<p> No ez szép kelepce.</p>
				<p>Kálmán elhatározta magát, hogy valami kegyes csalásban fog keresni kibújó+ ajtót.</p>
				<p> – Én úgy tudom – szólt szemeit lesütve –, hogy ez a főnökömnél el szokott zárva
                  lenni.</p>
				<p> A hölgy egymásba csapta a két keze tíz ujját, s elkezdett dévajul kacagni.</p>
				<p> – Hahaha! milyen rosszul tud ön füllenteni! Hisz az ellenfelem ügyvédétől tudom,
                  hogy a pert Korcza úr kinn hagyta a gyakornokánál, attól elvétetheti. De ugyan
                  mondja meg, miért akart ön most nekem hazudni.</p>
				<p> Kálmán erre nagyobb zavarba jött. Ezek a kacagó szemek megverték, mint egy
                  gyermeket vesszővel.</p>
				<p> – Igaz – vallá meg –, a per kezemben van; de főnököm azt bizonyos utasítások
                  között bízta rám, s ez utasítások között nincsen az, hogy nagysádnak megmutassam e
                  pert.</p>
				<p> – Hogyan? Ön maga olvashatja, ami engem érdekel, én pedig nem?</p>
				<p> – Én bele sem pillantottam abba.</p>
				<p> – Azt nekem hiába mondja, mert nem hiszen. No, ne is esküdjék rá, mert nem
                  hiszem. Ön olvasta, tudja már, mi van benne. És én is meg akarom tudni!</p>
				<p> – Becsületemre mondom, nem olvastam belőle semmit.</p>
				<p> – Annál jobb, akkor együtt fogjuk azt olvasni. No, én akarom! – A hölgy dacosan
                  dobbantott lábával. – Az én lelkemre megy ez a játék. Akarom tudni, hogyan
                  játsszák!</p>
				<p> Olyan jól illett neki a parancsolás.</p>
				<p> – Menjen no, hozza ide azt a pert!</p>
				<p> Kálmán úgy érezte, hogy az a bűvalak szédítve lódítja őt maga körül; ámolyogva
                  ment parancsára a végzetes perért.</p>
				<p> Katinka nyugtalan mohósággal kapta azt el tőle, s sietve oldá fel a percsomagot
                  őrző hurkokat; kitárva az asztalon a mindenféle alakú irományt, s asszonyi szokás
                  szerint hátuljánkezdve az olvasást.</p>
				<p> Azaz, hogy az olvasásból nem lett semmi.</p>
				<p> Durcásan csapta össze az egész paksamétát.</p>
				<p> – Hisz ez diákul van.</p>
				<p> Kálmán megnyertnek vélte a játszmát.</p>
				<p> – Hát persze diákul van.</p>
				<p> – De hát én ebből most hogyértek meg valamit?</p>
				<p> – Azt én nemtudom.</p>
				<p> A hölgy bosszúsan csettentett nyelvével.</p>
				<p> – Ön nem is tud semmit.</p>
				<p> Azután megkísérté, hogy hátha megtudna belőle mégis valamit, tán egyes szavakat?
                  Nem ment semmire.</p>
				<p> Akkor összetette a kezeit s olyan bánatos hangon könyörgött Kálmánnak.</p>
				<p> – De lássa ön, legyen olyan jó, fordítsa le nekem, olvassa el magyarul csak a
                  vád- és védiratot. Hiszen nekem fog az fájni, nem önnek.</p>
				<p> – Én nem merem magamra vállalni a felelősséget érte.</p>
				<p> A hölgy suttogva mondaneki, s megfogta kezét:</p>
				<p> – Én nem fogom soha senkinek megmondani azt, hogy ön nekem felolvasott
                  belőle.</p>
				<p> Kálmán úgy érzé, hogy ez a hölgy képes lesz őt rábeszélni, hogy most menjenek el
                  valahova valakit megölni, azt titokban elásni, sohasem fogja őt elárulni. Most
                  mindjárt bűntársa lesz.</p>
				<p> Van benne valami csábító: egy szép hölgy bűntársa lenni.</p>
				<p>Kálmánnak valami ravaszság jutott eszébe. Hiszen okos embernek arra való e
                     tudománya,hogy amíg latinból magyarra valamit
                  lefordít, azalatt ne csak ruhát, de kezet, lábat is mást adjon a történetnek.
                  Hiszen teheti ő azt, hogy megkímélje a szép delnőt az arcpirulástól.+</p>
				<p> Előkereste tehát legelőször is a felperesi vádlevelet, s elkezdett annak
                  tartalmán keresztülbukdácsolni. Igazán bukdácsolt. A sok botrányos kifejezés közül
                  alig tudott száraz lábbal kimenekülni.</p>
				<p> A delnő figyelve hallgatá az ellene felhozott vádakat, fél lábát az asztal
                  zsámolyára nyugtatá s két kezét fölemelt térde körül kulcsolá. Egyszer csak
                  felpattant.</p>
				<p> – Ah, ön engem csal! Ön nem azt olvassa magyarul, ami diákul ott van. Azzal
                  odalépett Kálmán mögé s vállán keresztülhajolva, kísérte finom rózsás ujjával az
                  olvasott sort: Mit tesz ez a szó? Hát ez a másik mit tesz? Hát itt egy név van;
                  amit ön el sem mondott. Mi van ezzel összeköttetésben?</p>
				<p> Utoljára Kálmán megbosszankodott; azt mondta, hogy: tessék hát leülni a
                  karszékbe, majd elolvas mindent úgy, ahogy írva van.</p>
				<p>Pedig azután kegyetlen dolgok voltak írva. Kálmán érzé, hogy arca ég, midőn
                  azokat olvassa: a vádlott előtt, az angyalarcú szép hölgy* előtt.</p>
				<p> Hát a szép hölgy mit csinált, mikor a vádat végighallgatta? Nagyot ásított.
                  Ásított, mint egy szép tigris, liliomfehér két fogsorát mutatva.</p>
				<p> Kálmán csodálkozva és remegve tekinte a szép ásító nőre, ki unja magát, mikor azt
                  hallja, hogy mily szörnyen rágalmazzák.</p>
				<p> Neki keblét szoríták össze a titkok, miket a vádirat feltárt előtte, s megtudta
                  azokból, hogy a bűbájos nő férjét odahagyta a menyegző éjszakáján; s ki volt
                  mondva a gyanú, hogy a hűtlen megszökés oka báró Bálvándy volt.</p>
				<p> Kálmánnak a szíve arcába kergette a vért e név hallatára, s a hölgy – hangosan
                  ásított.</p>
				<p> A felolvasó letette maga elé a vádiratot, s kérdőleg nézett a hölgyre. Tán
                  véleményét várta.</p>
				<p> – Unalmas és ostoba beszédek – kiálta az fel, hirtelen felvillanyozva. – Olvassa
                  ön fel, mit felelt mindezekre Korcza úr. Hogy védelmezett?</p>
				<p> Óh, Korcza úr replikája remeke volt az ügyvédi művészetnek; szándékosan mondtam
                  művészetet, nem tudományt; mert törvénytudós lehet sok ember, de aki e tudományt
                  plasztikai alakításra tudja használni, aki azzal festeni tud, aki abból
                     architectonicairemeket tud építeni, az már művész;
                  s aki éppen hegedülni is tud rajta, az már virtuóz!</p>
				<p>Száraz volt az a replika és unalmas az elaltatásig; de amellett oly furfangos,
                  oly bonyodalmas, hogy mire annak az elejétől a végeig ért az olvasó, nem tudta,
                  merre van dél, merre észak. Elővette az elkövetett formahibákat, mik okot adnak a
                  per leszállítására, megtette a kifogásokat, az ellenfél tanúi ellen; belekötött
                  azoknak erkölcsi múltjába, a vádlóhoz való viszonyába, érdekeltségébe, nem józan
                  állapotjába. Kívánt ellentanúkat előidéztetni, kiknek tartózkodási helyét kitudni
                  ötvenkét vármegyének dolgot ád; szembeállította az
                  egymást megcáfoló nyilatkozatokat; bebizonyította, hogy ami reggel volt, az este
                  volt, s ami nappal volt, az éjjel volt. Kiderítette a lehetetlenségeket, a világos
                  alibit, excipiált a testimonium contra pudicitiam* ellen; megragadt makacsul egy teljesen sötétségben
                  maradott egy órai időközt, melyről semmi tanúbizonyság nem szólt, s abban
                  megfészkelve magát, onnan szétrombolá az ostromló fél minden ütegeit; elővette az
                  összes környezetet, mely bele volt keveredve e pörbe, azt oly kegyetlenül
                  megfésülte, hogy egy jó szál hajat nem hagyott rajtuk. Végre meghurcolta az
                  olvasót a Corpus Juris minden valamiképpen idevonatkozó paragrafusain keresztül
                  úgy, hogy az teljesen meg lehetett nyugodvaafelől,
                  hogy ezeken kívül a Tripartitumban nem maradt semmi.</p>
				<p> Hanem…</p>
				<p> Két dolgot szorgalmasan kikerült a replika: a nő jellemének a védelmét, s a férj
                  jellemének a vádolását.</p>
				<p> Pedig négy egész sűrűen teleírt ívre terjedt Korcza úr védirata.</p>
				<p> A hosszú felolvasásnak az a hatása lett a szép védencnőre, hogy türelmetlenül
                  fölkelt ülhelyéből, s elkezdett alá s fel járkálni a szobában, kezeit összetéve
                  háta mögött.</p>
				<p> – Nincs több hozzá? – kérdezé aztán, mikor Kálmán elvégezte a felolvasást.</p>
				<p> – Eddig van.</p>
				<p> Katinka odalépett az ifjú elé, s kezét azon szék támlájára nyugtatva, amelyen
                  Kálmán ült, szemébe mélyeszté mély tűzűszemeit.</p>
				<p> – Mit szól ön ehhez a védirathoz?</p>
				<p> Kálmán zavarodottan felelt:</p>
				<p> – Főnököm műve.</p>
				<p> – De azért szabad önnek véleményt mondani felőle. Mondja meg, hogy tetszik önnek!
                  Titokban fogom tartani, amit mond.</p>
				<p> Kálmán úgy találta, hogy a tortúrázó szép szemek szent inkvizíciója előtt vallani
                  kell bűnös fejének. Ki kell mondania a haeresisben találtatást.</p>
				<p> – Megvallom, hogy én nélkülözök benne valamit.</p>
				<p> – Mit?</p>
				<p> – Ami életet ád embernek és betűnek, a melegséget.</p>
				<p> – Ugyebár?</p>
				<p> A hölgy szemei úgy ragyogtak e kérdésnél, hogy a szegény élő parázson pirított
                  lélek még többet is vallott tőle.</p>
				<p> – Aki szeretni és gyűlölni tud, az másként írna e tárgyról.</p>
				<p>A delnő kitalálta, hogy van valaki, aki másként tudna írni erről a tárgyról.
                  Gyöngéden érinté Kálmán vállát ujjai hegyével, és suttogva mondá:+</p>
				<p> – Írjon ön egy másik védiratot nekem. Olyant, aminőt ön gondol; hogy élet van
                  benne és meleg. Senki sem tudja meg kívülem soha.</p>
				<p> – Óh! semmi okom sincs a titkolózásra – mondáKálmán.
                  – Főnököm azon bizalommal van irántam, hogy a legbonyodalmasabb ügyekben
                  kísérleteket tesz velem, minő védiratot tudnék szerkeszteni; ezen perben is
                  rámhagyta, hogy írjam meg az adatokból akár a vád-, akár a védiratot.</p>
				<p> – S ön nem választotta a vádiratot?</p>
				<p> – Még nem olvastam a pert.</p>
				<p> – Oly közönyös volt iránta?</p>
				<p> – Csak tegnap kaptam rendelkezésemre.</p>
				<p> – S tegnap óta nem volt rá ideje?</p>
				<p> – Nagysád kegyetlen vallató bíró. Kényszerít kivallanom, hogy rettegtem azt
                  elolvasni.</p>
				<p> – Mitől rettegett?</p>
				<p> – Rettegtem attól a gondolattól, hogy mocskot lássak szóratni egy olyan alakra,
                  kit előttem csak fény vett eddig körül.</p>
				<p> – És most, miután ezen átesett?</p>
				<p> – Meg fogom írni a védiratot.</p>
				<p> – És megmutatja azt nekem?</p>
				<p> – Elébb közölni fogom főnökömmel.</p>
				<p> – Köszönöm – szólt a szép hölgy, shawlját szorosabban
                  húzva karcsú termete körül, s aztán levetett fél kesztyűjét vonta fel piciny finom
                  kezére, mint ki indulni készül. – Majd meglátom, milyen ügyvédem fog ön lenni!
                  Aztán ha valami felvilágosításra szüksége lesz: keressen föl.</p>
				<p> A szép hölgy távozott. Kálmán a főajtón bocsátá ki, s az utcaajtóig kísérte.
                  Jutka asszony a konyhaajtóból leskelődött utána.</p>
				<p> – Hejh! – nyelveskedék –, ugyancsak sokáig elinformációzott a téns úr odabenn
                  azzal a szép asszonysággal!</p>
				<p> Kálmán sértett érzékenységgel tekinte végig a nyelves cseléden.</p>
				<p> – Jobb lesz, ha a konyhapénzről számolunk.</p>
				<p> Erre aztán Jutka asszonynak is elment a nyelvelési kedve. Azt hitte már, hogy
                  afölötti örömében már eszébe sem jut az úrfinak megkérdezni, hogy mi az ára a
                  sóskának.</p>
				<p> Kálmánnak minden gondolatját lefoglalta ez a jelenet.</p>
				<p> Megálmodta már az asszonyt; de még nem ébredt föl rá, hogy mi az.</p>
				<p> Úgy akarta képzeletből kitalálni ezt az isteni rejtélyt. Mintha lehetne az! Látni
                  kell azt és érezni és idvezülni és szenvedni érte.</p>
				<p> Foglalt magának egy magas álláspontot, amely ifjú kedélyeknek, mikről az ábrándok
                  szűz hamva még nincs letörülve, oly kedvenc régiója: a magasztos, lovagias,
                  angyali felfogást.</p>
				<p> Ezt a nőt, ki oly szép, oly kedélyes, oly gyermeteg: méltatlanul rágalmazzák;
                  vádlói undok, ördögi méregkeverők; a bűnök, miket szemére vetnek, csalóka látszat
                  káprázatai; amit véteknek mondanak, az csak szeszély; a botrányok: jogos önvédelme
                  egy üldözöttnek.</p>
				<p> Kálmán kifőzte, mint védené ő e hölgyet, ha ügyvéde volna. Fel volt szólítva rá,
                  két oldalról is, hogy tegye azt. Hiszen csak jogászi tanulmány volt.</p>
				<p> Elővette azt a pert, végigolvasá nagy figyelemmel. Mikor elkezdte olvasni, akkor
                  reszketett és fázott, mikor végigment rajta, izzadt és égett. Valóságos forróláz
                  volt rá nézve ez a per.</p>
				<p> Azután hozzáfogott a védirat készítéséhez. Mikor belekezdett, reszketett és félt,
                  mikor elvégezte, lángolt és kihívta harcra az egész világot.</p>
				<p>Ha színbíráló kezébe adták volna védiratát, s azt mondták volna a kritikusnak,
                  hogy ez monológ egy nagyobbszerű drámából, azt mondta volna rá, hogy remekmű!
                  Lehetetlen, hogy ha ezt meleg hangon, érző kedéllyel, hevülő arccal egy művész
                  előadandja, az egész közönség együtt ne hevüljön, ne sírjon+ vele, s végül tapsaiban ne fejezze ki rokonszenvét; s ha mégis akad oly
                  intrikus színész, ki mint színpadi bíró a vádlottat ennek dacára is el meri
                  ítélni: bizonyos lehet felőle, hogy a házigazdája rögtön felmondja neki a
                  szállást.</p>
				<p>Élénk képzelemmel volt abban rajzolva egy hölgynek szívvilága, ki tele ifjúkori
                  ábrándokkal, gyöngéd érzelmekkel, oktalan szülői intézkedés folytán egy olyan
                  jellemhez köttetik, mely mindennek ellentéte, ami szeretetreméltó. A nő helyzete
                  ékes dialektikával volt feltüntetve, midőn mindenütt szennyet talál, ahol fényt
                  keres; durva bántalmat szerelem helyett, ott, hol maga a szerelem is a legdurvább
                  bántalom. Ellentétbe állítva egy belső világ a környező+
                  külvilággal. A nő tapasztalatlansága, elhagyottsága, a hozzá legközelebb állók
                  ravaszságával, szándékos gonoszságával. Minden hibának, botlásnak kútfeje egyedül
                  a férj. Kiszámított, előre készített cselszövény maga a nő megszökése a háztól. A
                  férjet terheli a szándékosság gyanúja: több mint gyanú, a következményekből eredő
                  tapasztalat. Ő maga is örülni látszik annak, hogy neje megszökött tőle. Az indok
                  minderre teljesen világos. És a nőgazdag hozománya.
                  Ekörül fordul meg az egész ördögi cselszövény. A férj az ördög, a nő az
                  angyal.</p>
				<p> Kálmán egészen meg volt elégedve védiratával. Alig várhatta Korcza úr
                  hazajövetelét. Nem ment ő azalatt Katinkához értesítéseket hozni magának. Mit
                  kérdezősködött volna tőle? Jobban látott ő ily magasból mindent, mint az saját
                  maga.</p>
				<p> (Pedig, barátom, az asszony egyedül az, ami nem alkalmas madártávlati
                  panorámának!)</p>
				<p> Korcza úr végre hazaérkezett. Elmondatott magának mindent Kálmánnal, ami
                  távollétében az ügyeket érdeklő történt.</p>
				<p> – Hát a Csollánné peréért nem jöttek el?</p>
				<p> Kálmán kikerülte, hogy Katinka látogatásáról beszéljen neki, ha nem kérdezi tőle
                  egyenesen. Csak annyit felelt, hogy a per még itt van.</p>
				<p> – Olvasta ön?</p>
				<p> – Elolvastam.</p>
				<p> – No, azt előre mondtam. Hát aztán csinált benne valamit?</p>
				<p> – Egy replikát.</p>
				<p> – Persze a vádlott mellett?</p>
				<p> – Igenis.</p>
				<p> – No, azt is előre tudhattam. No, majd vacsora után elolvassuk.</p>
				<p> Este volt az idő, Jutka asszony már hívogatta az urakat vacsorálni.</p>
				<p> Kálmánt nagyon kezdte bántani a lelkiismeret, mikor a szakácsné behozta a levest;
                  bánta már, hogy elhallgatott valamit a principálisa előtt. Jutka asszony ki fogja
                  azt pletykázni mindjárt.</p>
				<p> Persze hogy kipletykázta.</p>
				<p> Alig várta, hogy letegye a tálat az asztalra, már kifúrta az oldalát a titok.</p>
				<p> – Ugyan sokat vesztett a ténsúr, hogy nem volt idehaza. Ugyan volt ám szép
                  látogatója: a Csollánné nagyságos asszony. Peres dologban jött a ténsúrhoz, aztán
                  én beeresztettem a vizitszobába. No, csak tudom tán, hogy mi az emberség. Aztán
                  behívtam hozzá az ifjú ténsurat. Annak mondtael, amit
                  mondott. Legalább másfél óráig itt volt. Nem tudom én, mit beszélhetett olyan
                  sokat.</p>
				<p> Korcza úr nevetett.</p>
				<p> – No, majd megtudom én mindjárt a replikából, hogy mit beszélhetett!</p>
				<p>Kálmán a forró levesre fogta, hogy úgy elveresedett, s magában a Sz. Gellért* tetejérekívánta annak a
                  megfőzőjét.</p>
				<p>Korcza úr aztán az egész vacsora alatt válogatott grimaszokkal tekingetett+ Kálmánra, anélkül, hogy egy szóval magyarázta volna,
                  hogy mit fintorgatja annyit az ábrázatját.</p>
				<p> Még csak azt sem tette, hogy megkérdezze, mi hozta hát ide a szép kliensnőt.
                     AmivelKálmán ugyan meg is lett volna akadva.</p>
				<p> Arra nem számított, hogy egy maliciózus tanú még az óranegyedeket is
                  kiszámította, melyeken át e találkozás tartott.</p>
				<p> Amint a vacsorától fölkeltek, Korcza úr megtömte selmeci pipáját a jó véki
                  dohánnyal, mit Bécsben olyan súlyosan nélkülözött s azzal bőrpamlagján
                  végigheveredve, monda Kálmánnak:</p>
				<p> – No, domine frater, hozza azt a védiratot, s olvassa fel előttem.</p>
				<p> Kálmán végigolvasta azt s gyakran nézegetett principálisa arcára, mintha mondaná
                  neki: „ugye, ez nem olyan taplóból faragott száraz történet, mint amilyen a te
                  replikád abban a perben!”</p>
				<p> A principális nyugodtan pöfékelve hallgatá.</p>
				<p> Mikor aztán vége volt a felolvasásnak, kifújta a pipájából a tüzet, kizavarta
                  belőle a pipaszurkálóval a hamut, kicsavarta a szárából a szopókáját,
                  megfordította a végén a tillanglét, csak azután, hogy
                  mindezzel készen volt, simítá végig Kálmán fejét, visszafelé borzolva a haját, s
                  azt mondá neki:</p>
				<p> – Óh maga poéta!</p>
				<p> Kálmán ingerelve volt azáltal, hogy legjobb tulajdonságát gúnyra emlegették, s
                  elszánta magát, hogy azt védelmezni fogja.</p>
				<p> – De hát mi vétke az én védiratonmak az, hogy poéta vagyok?</p>
				<p> – Igen nagy vétke –, felelt Korcza úr, házi sipkáját homlokára húzva. – Hiszen ha
                  ön ilyen replikát ád be a védencnője mellett, akkor azt a férjétől menten
                  elválasztják.</p>
				<p> Kálmán egyik bámulatból a másikba esett.</p>
				<p> – Hát nem az a válóper feladata, hogy a feleket elválasszák?</p>
				<p> – Hohohó! De nem ám. Az a feladata alperesi és felperesi ügyvédnek, hogy
                  klienseiket a törvényszék el ne válassza.</p>
				<p> – Soha?</p>
				<p>– Egy bizonyos ideig. Addig az ideig semmi esetre se! Akárhogy kívánná maga a
                  férj vagy a nő, hogy fel legyen oldva a házasság kötelékei alul, az alperesi
                  fiskálisnak éppen úgy, mint a felperesinek, a maga védence
                     érdekében folyton azon kell fáradoznia, hogy a törvényszék elhatározását
                  megnehezítse, a tárgyalást messzenyújtsa, a kibonyolítást lehetetlenné tegye.</p>
				<p> Kálmán rázta a fejét, mint aki nem bírja felfogni a dolgot.</p>
				<p>– Gondolkozzék ön a körülményeken egy kicsit – mondá Korcza úr, ravaszul behunyva
                  egyik szemét. – Nem rég tanúja volt domine frater annak a heccnek, mit+ azzal a huszár őrnaggyal ketten elkövettünk itten. –
                  Nem jött ön azóta arra a gondolatra, hogy itt a két perlekedő félen kívül még egy
                  harmadik titkos peres fél is van, akinek érdekében áll, hogy ez a per mentül
                     előbbbe legyen fejezve? S ez a harmadik mind a
                  kettőnek közös ellensége.</p>
				<p> Kálmán még most sem értett a dologból semmit.</p>
				<p> Korcza úr új pipára gyújtott.</p>
				<p>– Tehát, domine frater, tudja meg legelébb is azt, amit hogy még eddig nem
                  tudott, az nem a maga hibája. Az ön védencnője egy „praefecta
                  ”. Ön tudja, hogy mi az? Egy családnak egyetlen
                  gyermeke; ki, hogy a család neve fennmaradjon, atyja által, királyi kegyelem
                  útján, s az ország beleegyezésével mindazon jogokban részesíttetett,+ amiket törvényeink szerint egy férfi élvez. Jószágainak
                  önálló birtokosa; nevét a férje neve előtt viseli, s gyermekei mind a két nevet
                  örökölik. Sátory Katinka már gyermekkorában tudta azt, hogy ő családjának leendő
                  feje; a törvény előtt férfi; akárki lesz férje, arra nézve és az egész világra
                  nézve, úr! Nem úrnő, de úr! Így nevelték. Atyja közel rokon, jó barát és szomszéd
                  birtokos volt Csollán Berti atyjával. Mind a két úr nagy birtokszerző, földéhes,
                  gazdaságban telhetetlen uraság. Egynek-egynek a birtoka rámegy negyvenezer holdra.
                  Ez a két úr, hogy roppant birtokaik még nagyobbak legyenek, azt csinálta ki egymás
                  között, hogy gyermekeiket eljegyzette egymással. Akkor Csollán Berti huszonöt éves
                  volt, Katinka pedig ötéves, Berti délceg, hetyke legény, Katinka vidám, csevegő
                  gyermek. Azt persze senki sem mondta meg előre a családapáknak, hogy tizenöt év
                  múlva Berti egy piszkos, cinikus cimborává fog vénülni, Katinka pedig egy minden
                  gyönyörűségre termett amazon lesz. – No, úgy tíz év múltával már kezdett valamit
                  sejteni az öreg Sátory István abból, hogy ezek a nyughatatlan szemek, amiket semmi
                     gouvernantenem képes ellenőrizni, még elronthatják
                  az ő jószágegyesítő plánumát. S ebben a tekintetben uralkodói kérlelhetetlenséggel
                  járt el. Ahogy egy princessztfeláldoznak országos
                  tekinteteknek, összekötve ifjat vénnel, tüzet a jéggel, azért, hogy két országból
                  egy legyen, oly makacsul ragaszkodott az apa a megkötött családi frigyhez, s
                  erőtette mindenképpen a dolgot. Katinkának igen fiatal korában meg volt mondva,
                  hogy máshoz nem mehet nőül, mint Bertihez, ahhoz pedig okvetlen+ hozzá kell mennie. Katinka pedig ki nem állhatta Bertit
                  soha; amit nem is lehet neki rossz néven venni. Ez volt az oka, hogy a szép leány
                  – dacára heves véralkatának – húszéves koráig nem akart férjhez menni. Pedig
                  őrzése ugyancsak sok bajba került. Mikor az atyja haldoklott, odahívatta magához a
                  leányát, s még egyszer tudatta vele, hogy ha ő meghal is, Bertit kell férjül
                  választania.</p>
				<p>Megmutatta neki végrendeletét. Az akként volt szerkesztve, hogy Katinka akkor
                  lépjen minden birtokának független rendelkezési jogába, amikor Csollán Bertalan
                  úrral megesküszik. Csollán Bertalan úrhoz menyasszonyi hozományul roppant
                  mennyiségű ezüstöt, készpénzt, gulyákat, méneseket, kondákat, juhnyájakat visz a
                  fiú-leány. – De még jobban meg volt kötve a csomó. – Az öreg úr tudta azt, hogy
                  van Erdélyben, Zsibónegy kis ház egy hold kerttel;
                  amely kis ház arról nevezetes, hogy minden esztendőben más gazdája van, illetőleg
                  minden esztendőben visszakerül egyszer az eredeti gazdájához. Az új vevő sohasem
                  lakik benne tovább hat hétnél. Ennek a háznak pedig nem az a titka, hogy
                  kísértetek huhognak benne, hanem az, hogy az erdélyi törvények szerint hat hét
                  alatt minden protestáns házasfelet elválasztanak; hanem ez idő alatt erdélyi
                  lakosnak vagy birtokosnak kell a váló félnek lenni. Tehát aki komolyan el akar
                  válni, nem kezdi a perét a magyarországi törvényszékek előtt, hanem megveszi a
                  zsibói kis házat, benne ül hat hétig; s mikor elválasztották, a régi gazda
                  visszaveszi tőle egy kis veszteséggel; míg ismét jön egy másik, aki megveszi hat
                  hétre jó nyereséggel. Ezt a zsibói ház történetét
                  Sátory is jól ismerte, s azért azt a megkötést tette végrendeletében, hogy ha
                  netalán valamikor Katinka és Berti törvényesen elválnának, egész szerzemény
                  birtoka szálljon azonnal János testvérére, a huszárőrnagyra;* a praefectának maradván csupán az elhagyományozhatlan ősi birtok,
                  tízezer forintnyi jövedelemmel: Berti pedig tartozzék az egész hozományt
                  visszaadni szinte az őrnagynak. – Mármost, frater, kezébe kapta ön a gubancnak a
                  fonalát, ugyebár? A házastársak, azon a napon, amelyen megesküdtek, el is váltak.
                  Az okokat már tudhatja ön a per adataiból. Szabad vitázni afelől pro és contra, a
                  kettő közül melyik volt a hibásabb, melyik a bűnös. De eközben itt jön a fejünkre
                  a harmadik. A legjobban érdekelt fél. Az őrnagy nagybátya+ ősi vagyonrészét még gárdista korában elprédálta, s most egész
                     kravátlijaszéléig úszik az adóságban. Hitelezői
                  mindenünnen szorongatják. S neki, mint Tantalusnak
                  úszkál a szája előtt a gazdagság, a kincs, a dynastai+
                  nagybirtok. Csak a válópernek lenne vége. Úgy de a két prókátor,* a férjnek és az asszonynak a prókátora, olyan furfangos
                  két ravasz csont, hogy nem engedi a pört eldöntésre kerülni, amíg az őrnagy el nem
                  határozza rá magát, hogy meghaljon. Amíg a praefecta el nincs törvényesen
                  választva, addig az őrnagy a praefecta ellen pört nem indíthat a neki testált
                  vagyon végett, s ha meghal az őrnagy, a birtokjog róla megint a praefectára száll
                  vissza. Ebben a circulus vitiosusbankeringelünk előre
                  hátra. Mi válni nem sietünk, az őrnagy meg halni nem siet. Ezért aztán az őrnagy
                  szid bennünket, mint két tolvajt, s fenyeget emberöléssel és császár haragjával;
                  ami rajtunk mind nem fog. Érti ön mármost a dolgot gyökeresen?</p>
				<p> – Értem.</p>
				<p> – Hogy az őrnagynak is igaza van meg nekünk is?</p>
				<p> – Nekünk nincs.</p>
				<p> – Nincs? Hadd halljam még egyszer!</p>
				<p> – Nekemegészen más felfogásom van erről.</p>
				<p> – Igazán?</p>
				<p> – Én most is azt állítom, hogy az én védiratom jobb, mint a főnökömé.</p>
				<p> – Kutyánszki!</p>
				<p> – Én ott kezdeném a pert, hogy megvenném azt a zsibói házat.</p>
				<p> – S elválasztatná a dominát hat hét alatt a
                  dominusától s hat hónap alatt a dominiumától?</p>
				<p> – Visszaadnám neki boldogságát.</p>
				<p> – Hahhaha! – nevetett térdeit verve tenyereivel Korcza úr –, no ez szép
                  prókátornak indult, mondhatom. Hm, hm! No, hát hogy annál sikeresebb legyen a
                  replika, itt adok még önnek egy dokumentumot hozzá. Használja fel ezt is. Döntő
                  hatása lesz, mondhatom.</p>
				<p> Korcza úr erre előkeresett egy levelet iratai közül. Kálmán a Csollán Berti által
                  Katinkának írt levélre ismert benne. Most már elolvashatá. Őróla volt benne szó. A
                  férjet terhelé az a levél.</p>
				<p> Kálmán ismét lesütötte szemeit, s visszagondolt az első találkozásra.</p>
				<p> – No és aztán, ha készen lesz önnek a replikája: vigye el domine frater, s
                  mutassa meg a szép özvegynek. S ha az azt fogja rá mondani, hogy ez az ön
                  replikája jobban tetszik neki, mint az enyim, kiveszem a perből a magam
                  replikáját; helyébe teszem a magáét. Becsületemre mondom.</p>
			</div>
			<div type="chapter">
				<head> A cáfolat </head>
				<p> Kálmán még nem volt húszéves, midőn első replikáját megírta. Két napja hiányzott
                  a huszadik évből.</p>
				<p> Óh, visszahozhatatlan boldogságú napjai a XX-as szám betelésének!</p>
				<p> Az öröm, mely büszkeséggé válik; a remény, mely valóvá kezd lenni; az álom, mely
                  ébrenlétté alakul; midőn azt mondja a férfi: „ma vagyok először húszéves!”</p>
				<p> (Kivált ha úgy élte világát, hogy nem sietett elébb harmincéves lenni, mielőtt
                  húszévessé lett volna.)</p>
				<p> Kálmán ismeretlen vágyaktól hevülve tisztázta le védiratát, melyet a
                  legmagasztosabb eszméről írt: egy megtámadott nőről, aki szép, aki szenved.</p>
				<p>Hogy szép, azt látta; hogy szenved, azt szíve mondá.+</p>
				<p> Mily reszkető kíváncsisággal indult meg hazulról, mikor a kész védiratot a szép
                  hölgynek elvitte. Vajon mit fog rá mondani?</p>
				<p> Elszánta magát, hogy a szemeiközé fog nézni, és
                  megtudja belőlük, minő hatással voltak indokai. – Nagy elszántság kellett
                  ahhoz!</p>
				<p> Katinka még mindig ott lakott, hol legelőször fölkereste Kálmán.</p>
				<p> A vállzsinóros inas most már nem fogadta azzal a gyanús szemmel, amivel első
                  megjelenésekor. Most már divaturacs volt, nem kopott diák.</p>
				<p> Sőt az eléje siető komornyik ismerős mosolygással tudatá vele, hogy úrnője itthon
                  van számára; csak lépjen be a terembe bejelentéstelen.</p>
				<p> Kálmán kissé feszengett: talán mégis zavarni találja az úrnőt?</p>
				<p> – Ne féljen semmit, csak menjen bátran. Ha egyszer a komornyik felelősséget
                  vállal érte.</p>
				<p> A szép védencnő a boudoirban fogadta a fiatal jogtudóst. Délelőtti látogatáshoz
                  volt öltözve, fehér mousseline köntösben, melynek széles hímzett szegélyei
                  egymásra hajlottak; fején csipke főkötő, mely alul angolos fürtök omlottak
                  vállaira szeszélyesen.</p>
				<p> A bájos szalmaözvegy sajátságos mulatsággal volt elfoglalva; boudoirja valódi
                  állatsereglet volt. Ott volt egy szürke papagáj, vörös kormánytollakkal; egy
                  rózsaszínű kakadu, piros bóbitával; egy búzavirágszín
                  kanárimadár; egy pitypalatty, egy fehér gerlicepár; azután az emlősök osztályából:
                  egy házi menyét, egy csapat fehér egér, egy pár tengerimalac, egy fekete, egy
                  szürke, meg egy veres mókus, egy bolognaiselyemszőrű
                     öleb, egy tüskés sül, meg egy kapucinusmajom, azután
                  egy ezüstkígyó, meg egy geometra tekenősbéka, meg egy
                     levelibéka, és nagyszámú aranyhalak.</p>
				<p>A delnő egész paradicsommal vette körül magát, mint hajdan Éva anyánk a bűneset
                  előtt. Azokat az állatjait tanítá és etette. A szürke papagáj kapott tejeskávét, a
                  kakadu gyümölcsöt, a kanári hámozott zabot, a pitypalatty+ búzát, a gerlice tejben főtt kendermagot, a fülemile hangyatojást,
                  reszelt sárgarépával s vagdalt kemény tojással, a menyét mogyorót, az egérkék főtt
                  tengerit, a szürke mókus gesztenyét, a veres mókus almát, a majom evett mindenből,
                  amit a többieknek adtak, az öleb válogatós volt, fitymált mindent, a sül pedig
                  tejet ivott, s a kígyóval és tekenőccelvitatkozott
                  kedvenc étele fölött; a levelibékának legyeket kellett hordani: az ezzel élt.</p>
				<p> A papagáj tanult emberi szavakat mondani, a fürj énekelni, a menyét fonni, a kis
                  kutya szolgálni, a mókus játszani, a sül és a teknönc viaskodni, a béka időt
                  jósolni, a majom tudott mindent.</p>
				<p> És ez a sok fenevad mind szabadon járt, kelt, mászott, repült a szobában. A szép
                  asszonyt mulattatta ez nagyon.</p>
				<p> – Ah! – kiálta, midőn a belépőt meglátta, eléje szaladva vidáman; mintha csak ez
                  az egy hiányzott volna még a paradicsomból. – Valahára eljött!</p>
				<p> Madár, barom erre az egy percre szétfutott a szoba minden szegletébe.</p>
				<p> – El voltam ez ideig foglalva a védirattal – menté magát Kálmán.</p>
				<p> – Talán már készen is van? – szólt csodálkozástól összecsapva kezeit a szép
                  hölgy.</p>
				<p> – Elhoztam, hogy nagyságodbírálata alá bocsássam
                  művemet.</p>
				<p> – Ah! az nagyon szép. Az is diákul van?</p>
				<p> – Nem. Ezt magyarul írtam.</p>
				<p> – Jó, jó. Úgyis megértem.</p>
				<p>(Az „úgyis” magyarázatául fel kell fedeznünk, hogy Katinka és Kálmán között a
                  társalgás rendesen németül folyt. A magyar nyelvet az úrhölgyek azon időben csak a
                  paraszt cselédek irányában használák;a szalonok nyelve
                  német volt általánosan, s egy magyar úrnőtmagyarul
                  szólítani meg, egyértelmű lett volna azzal, mintha valaki az úrasszonyt
                  szolgálónak nézné el, s a legdurvább gorombaságok közé számíttatott.+)</p>
				<p> Hanem hát, ha kénytelen lesz vele, magyarul is csak megérti.</p>
				<p>Katinka helyet mutatott Kálmánnak a mozaikkal kirakott asztal mellett, melyet
                  óriási virágcserép díszített, s maga letelepedett hozzá a kerevetre.+</p>
				<p> Kálmán egy költő ihletével s egy jogtudós komolyságával bontá ki a védiratot, s
                  hozzáfogott annak előadásához.</p>
				<p> No, szép kis előadás volt!</p>
				<p>A gerlicepár belekukurúzott, a fürj közbe pitypalattyolt; a kanári annál jobban
                  visított, mentől nagyobb hangot hallott. A majom mogyoróhéjakat hajigált az
                  iratára; a két mókus az egyik pantalonszárán felszaladt, a másikon leszaladt; a
                  menyét nekiállt az egyik topánka szalagjának s azt kezdte kioldozgatni;* a sül meg a teknönc bukfencet hánytak a szőnyegen; s
                  utoljára a szürke papagáj odarepült a karszéke támlájára, s nagy bölcsen mondogatá
                  az ő magasröptű költői frázisaira a maga észrevételeit:</p>
				<p> „Schau, schau!”</p>
				<p>De hisz így lehetetlen kívánni, hogy hatása legyen a felolvasott replikának,+ ha még olyan szép és remek is az egész.</p>
				<p>A delnő hasztalan akart rendet tartani a paradicsomkertben; ha egyik
                  konfidenskedőt elkergette, jött a másik, s mikor azt akarta mutatni, hogy mindjárt
                  megharagszik rájuk, azt nyerte vele, hogy még a bologneser* is elkezdett ugatni.</p>
				<p> Másként kellett segíteni a dolgon.</p>
				<p> – Ugyan jöjjön, üljön ide mellém a pamlagra.</p>
				<p> Akkor aztán, hogy mellette ült Kálmán, jobban meg tudta őt óvni az
                  alkalmatlankodóktól; elfogdosta egyenkint a rákapaszkodó állatocskákat, s mind
                  összeszedte az ölébe. A szürke kajdacsot is elfogta
                  lábánál fogva, s odahelyezte a vállára.</p>
				<p>A papagáj azonban föltette magában, hogy ezt a+
                  pöresetet alaposan fogja tanulmányozni, s miután több rendbeli közbeszólásokkal
                  nem sikerült a felolvasót félbeszakítania, végre gyöngéd, könyörgő hangon szólítá
                  meg: „Kálmán!”</p>
				<p>A fiatalember megdöbbenve tekinte fel, mikor ez a szárnyasállat nevén szólítá.*</p>
				<p> A szép hölgy naiv zavarral csitítá a görbe orrú lidércet, ráütve finom
                  mutatóujjával annak ostoba csőrére.</p>
				<p> – Hallgat, maga szemtelen!</p>
				<p>Persze, a madár a szemtelen.+</p>
				<p> A papagáj aztán megneheztelt, s elrepült az ablakfüggönyfára.</p>
				<p> Legalább Kálmán elolvashattaháborítlanul a replikája
                  végét.</p>
				<p> Ez volt a java.</p>
				<p> Itt írta le a bírák tudomására védencnője jellemét, szívvilágát, ártatlan
                  kedélyét, szenvedéseit. Itt volt igaziköltő.</p>
				<p> A szép asszony, hogy jobban érthesse a felolvasottakat, odahajolt föléje; tán
                  hogy az írásba láthasson; karját Kálmán háta mögé tette a kerevet támlájára.
                  Kálmán érzé az arcára hulló fürtök villanyos érintését, s vállával hallotta a
                  hölgy szívének dobogását.</p>
				<p> A fölolvasás végén egészen elragadta a Pegazus. Annyira érzette, amit írt, hogy
                  maga is könnyezett bele. Remekelt.</p>
				<p> A szép hölgy karja még mindig ott volt a válla körül.</p>
				<p> Ekkor aztán feltekinte rá, s a szemébe nézett, hogy megtudja tőle a
                  bírálatot.</p>
				<p> Katinka szemei is őrajta függtek: a vétkező szép szemek!</p>
				<p> A kérdés ez volt: „nos, mit szólsz hozzá, hogy ily tisztának, ily ártatlannak,
                  ily angyalnak írtalak le?”</p>
				<p> – Ez igen szép, nagyon szép, gyönyörű mind; – hanem…</p>
				<p> Következett a cáfolat.</p>
				<p> A cáfolatot ajk mondta ajknak.</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> Kálmán ezen a napon lett húszéves. Mikor az álom ébrenlétté válik.</p>
				<p> Főnökével csak ebéd fölötttalálkozott. Nagyon
                  gondolkozónak tűnt fel.</p>
				<p> Korcza úr pedig a szokottnál is szatirikusabb kedvében volt.</p>
				<p> – Nos? Hát? Mit szólta szép asszony a replikához? –
                  kérdezé Kálmántól, ki maga nem hozta elő a tárgyat.</p>
				<p> Kálmán nagyon el volt foglalva azzal, hogy valami húsfélét igen apróra
                  eldaraboljon, amit aztán nem evett meg.</p>
				<p> – Azt mondta, hogy igen szép…</p>
				<p> – No, az természetes. És egyebet semmit sem mondott a – replikára?</p>
				<p> – Azt mondta rá, hogy nagyon szép.</p>
				<p> Korcza úr, fél szemét behunyva, gonoszul sandított a másikkal Kálmánra.</p>
				<p> – Én pedig tudom, hogy mondott még rá valamit.</p>
				<p>Kálmán úgy tett, mint akinek semmi sem fekszik most annyira a szívén,+ mint a hónapos retket meghámozni.</p>
				<p> Korcza úr magában nevetett.</p>
				<p> – Én is le szoktam a reteknek a zöldjét vágni a héjával, hanem én nem eszem meg a
                  zöld levelét – szurdalódék tovább.</p>
				<p> Kálmán pedig nem akarta magát engedni, hogy a szórakozottságot kiderítsék felőle.
                  Merész volt, mint egy vallatott rab.</p>
				<p> – Én a zöldjét szeretem.</p>
				<p> – Jó is az – monda Korcza úr –, jó hűsítő.Én ide
                  szoktam ragasztani a halántékomra, úgy kiszíja a forróságot.</p>
				<p> Azzal két reteknek a zöldjét, a levágott héj lapjával a két halántékához
                  ragasztotta; olyan volt velük, mint egy kis ördög, akinek zöld leveles szarvai
                  vannak.</p>
				<p> – Hát azt mondom én magának, Kálmán öcsém, hogy az a szép asszony mondott még
                  valamit arra a replikára. Azt mondta magának, hogy: mind az igen szép, hanem –
                  hanem – – „nem igaz!”</p>
				<p> Kálmán földre ejté a villáját, ami igen jó alkalom volt rá nézve egy percre az
                  asztal alá eltűnhetni. Mire felszínre került, merész volt, mint egy vallatott
                  rab.</p>
				<p> – Nem mondta azt.</p>
				<p>– Nem mondta? – ismétlé Korcza úr, különös hangsúlyt adva
                  az utóbbi szónak. – Azért nem szükség borssal enni a paradicsommártást.</p>
				<p> – Én így szeretem.</p>
				<p> – Hát jól van.</p>
				<p> A következő ételig békét hagyott a fiatalembernek. Sietve ettek mind a ketten,
                  mintha egymást kergetnék. Kálmán szaladt elöl. De Korcza úr mégis utolérte, mikor
                  inni akart.</p>
				<p> – Kérem, ez az én poharam!</p>
				<p> Korcza urat pokoli kedvre deríté az, hogy Kálmán a saját poharát sem ismeri
                  már.</p>
				<p> – No hát, domine frater! – szólt, fogpiszkálóját fogai közé dugva –, eszerint az
                  ön replikáját fogjuk az enyim helyett betenni a perbe.</p>
				<p> Kálmán most már ijedten tekinte fel rá.</p>
				<p> – Ahán! – mondaKorcza úr, egyet intve homlokával, s
                  odakönyökölt az asztalra, azzal a két zöld levelű szarvval mintegy syllogismus
                     cornutusba szorítva a frátert, míg a fogpiszkálóval,
                  mint való kígyófullánkkalfenyegette.</p>
				<p> – Ahán! No, mármost lássuk, melyik vergődik önben túlsúlyra, a prókátor-e, vagy a
                  poéta?</p>
				<p> – Nem értem a kérdést.</p>
				<p>– Dehogynem. A poéta azt mondja: én védelmezem ez ügyet, mert meg vagyok felőle
                  győződve, hogy a vádlott ártatlan; védelmem tüzes, ragyogó, meggyőző lesz. Ekkor
                  jön a prókátor, s ez azt mondja: a poétának nincs+
                  igaza; én tudom jól, hogy a vádlott nem az, kinek ő
                  bemutatja; de mert a védelem a védencre nézve célszerű, mert igen szép és ragyogó;
                  tehát én beiktatomazt, amit a poéta szerkesztett. Ezt
                  mondja a prókátor. Mármost hát mit mond maga, domine frater?</p>
				<p> Kálmán igen könnyűszerrel akarta magát kivágni a dilemmából.</p>
				<p> – Ejh! hisz az egész csak jogászi stílusgyakorlat volt tőlem, semmi egyéb.</p>
				<p>– Áh! – kiálta Korcza úr – csak jogászi stílusgyakorlat? Csak scriptoristica?* No, már ezt szeretem! Tehát csak stúdium volt. Csak
                     exercitium. Az már más. No lássa, az ilyen igyekező
                  fiatalembert szeretem, aki a kötelességén túl is stúdiumot fordít a maga
                  szakmájára. – Mármost legyen olyan jó, trancsírozza el+
                  azt a kappant.</p>
				<p> Amíg a kappant szétszeldelte Kálmán, addig csak békét hagyott neki Korcza úr – a
                  kappan érdekében; hanem amint azzal elkészült, nem volt számára többé irgalom.</p>
				<p> – Hát lássa! Ez magától igen szép igyekezet, hogy ilyesmiben gyakorolja magát.
                  Mármost én azt tanácsolnám magának, hogy a stúdium tökéletesítése tekintetéből,
                  most állítsa magát az ellenkező szempontra, s írja meg a vádló ügyvéd
                  replikáját.</p>
				<p> – Nos, miért ne? – szólt hetvenkedő készséggel Kálmán. – Azt is
                  megkísérthetem.</p>
				<p> – Mert az ilyenekben élesedik az ügyvédnek az elméje. Ez éppen olyan tanulmány,
                  mint a sakkjáték. A jó játékosnak nemcsak a saját tervét kell átgondolnia, hanem
                  ugyanakkor azt is ki kell főznie, hogy mit csinálna most, ha az ellenfél
                  volna.</p>
				<p> Kálmán már azt hitte, hogy egészen absztrakt térre vonul át az értekezés, ott
                  aztán tág a tér: lehet futni.</p>
				<p> – Majd megkísértem.</p>
				<p> – No, és hogy annál nagyobb erővel foghasson hozzá: majd szolgáltatok én az ön
                  kezébe egy hatalmas okiratot, ami az ellenfél ügyvéde kezében kegyetlen fegyver
                  volna. Én, természetesen nem adom oda neki; hanem ön használja fel azt a maga
                  jogászi stílusgyakorlatához. Majd meglátom, mit tud akkor, amikor nem lehet
                  poétázni, nem lehet idealizálni, hanem egy szép asszonyt kegyelem nélkül
                  convincálni a feladat.</p>
				<p> Kálmán kíváncsivá volt téve.</p>
				<p> Ebéd végeztével elkísérte főnökét az irodába. Ott Korcza úr szekrénye zárt
                  fiókjából előkeresett egy levelet, s odanyújtá neki.</p>
				<p> Kálmán a levél külsejéről ráismert arra. Ugyanazon levél volt az, melyet Katinka
                  Kálmán által küldött Korcza úrnak.</p>
				<p> – Íme, ez Csollánné asszony levele – szólt Korcza úr
                  –, most vesse ön egybe azt a kettőt. Azt, amelyet Csollán Berti küldött ön által a
                  nejének, s aztán ezt a másikat, amit a nő küldött ön által nekem. Akkor aztán
                  megtalálja ön a punctum salienst.</p>
				<p>Gondolt-e arra Korcza úr, hogy mit cselekszik, mikor Katinka levelét, Csollán
                  Berti levelével összeolvasásra Kálmán kezébe adja? Tréfának vette-e a dolgot,
                  amely által utoljára is a fiatalemberrel nem történik valami szerencsétlenség?+ (Elég ideje van még rá, hogy a feje lágya benőjön.)
                  Próbára akart-e vele tenni?Vagy valami ravasz
                  messzenéző szándéka volt vele? Valamit közbe akart ejteni, ami a nevezetes pör
                  bonyodalmait nevelje? Ezekre felelni mostan korán volna. Hanem azt mindjárt előre
                  megmondhatjuk, hogy Kálmán nemcsak az ellenfél ügyvédi akcióját nem készítette el,
                  sőt e napon túl Korcza úrnak más dolgait sem végezte; – az körmölhetett maga; ha
                  pedig egyszer, kívánságból bekaphatta Kálmánt az irodába, hogy valamit
                  lemásoltasson vele, az oly hibásan lett elvégezve, hogy Korcza úr írhatta újra
                  maga.</p>
			</div>
			<div type="chapter">
				<head> Az első intés </head>
				<p> Régi monda, hogy egy sokleányos apának az volt az első kérdése a kérőbe jövő
                  ifjúhoz: „volt-e már uram-öcsém korhely?” Ha e furcsa interpellációra az illető
                  neheztelő visszautasítással viszonza: „dehogy voltam!” – az apa így szólt: „akkor
                  ezután lesz ön korhely!” – s nem adta neki a leányát. Hanem ha a fiatal kérő
                  egészen őszinténvállat vont, s bevallá, hogy biz ő
                  élte világát, akkor szóba állt vele, s engedte a házasságról beszélni.</p>
				<p> Az a hit, hogy mindenembernek ki kell járni egyszer a
                  bolondját. Aki nem végzi el hajasan, arra majd rákerül a sor kopaszan.</p>
				<p> Ez a nézete volt Jenőyné öregasszonyságnak is. Restellte nagyon, hogy a Béni
                  negyvenöt esztendős koráig ilyen alamuszi; bizonyosan
                  az ötvenes években jön rá a szeleburdiság korszaka. Szinte örült neki, mikor
                  tudomására jött, hogy Kálmán unokája elkezd egy idő óta korhely lenni.</p>
				<p> Ha Korcza úr meg nem írta volna is, megírta az egymás után jelentkező sok apró
                  hitelező.</p>
				<p> Most már nem lehetett Kálmán ellen panasza.</p>
				<p>Nem poétázott többé, nem komédiázott, nem pajtáskodott rongyos emberekkel,
                  gavallér lett. A dolgot hagyta másnak, mintha kicserélték volna. Naphosszant a
                  szép asszony után volt, azt kísérte a táncvigalmakba,+
                  estélyekre, azt őrizte a színházban. (Csak német színház* volt a világon.)</p>
				<p> Ha írt nagyanyjának, most már nem volt olyan kevés szavú, beszédes lett; leírta,
                  minő mulatságokon, minő előkelő uraságokkal ismerkedett meg, minő fényes
                  úrhölgyekkel mulatott. Ez az igazi út a magasra! Többet ér a nagy befolyású
                  urakkal pertu lenni, a magas úrhölgyek által pártfogoltatni, mint az egész
                  bibliotékát a fejébe szedni.</p>
				<p> Az öreg asszonyság a legjobb kedvvel fizeté ki Kálmán adósságait. Jobb most, mint
                  később.</p>
				<p> Azt is megtudta, hogy Kálmán egy szép hölgynek udvarol. Szerencse, hogy nem
                  veheti el. Így majd elmúlik az magától.</p>
				<p> Korcza úr is hagyta a fiatalságot a szelek mentében repülni, s egy idő óta nem
                  bízott rá olyan dolgot, minél múlhatatlanul megkívántatott az, hogy el ne legyen
                  felejtve. Szerencsére nyári időszak volt, s olyankor kevés az irodai teendő. Ha
                  úriszékre kellett is eltávozni a városból, egyedül ment a hajdúval. Ilyenkor aztán
                  a gazdasszonynak volt drága dolga, mert Kálmánt napestig nem látta; azt tehette a
                  konyhapénzzel, amit akart.</p>
				<p>Kálmán holdjává szegődött a ragyogó csillagnak; az
                  volt az ő Vénusa.*+ Tőle kölcsönözte világosságát; ha az
                  elfordult tőle, sötéten maradt.</p>
				<p> Úgy őrzötte, úgy féltette titkát, és amellett olyan vak volt, hogy nem vette
                  észre, hogy azt a titkot csak az nem tudja, aki kettőjüket sohasem látta.</p>
				<p> Bálban sohasem táncolt vele, színházban soha nem mutatta magát Katinka
                  páholyában; hanem aztán oda volt hozzá láncolva szemének örök visszasugárzásával;
                  tán ha egy férfi kettőjük között elhaladt, éreznie kellett a villanyütést, melyet
                  a megszakított villanyfolyam okozott, s szükségképpen észrevennie az eleven
                     Volta-oszlopot.
               </p>
				<p> És midőn közelében lehetett, nem féltve titkát a világ szemétől; minő forró
                  napjai az első örömnek! Az ifjúi remegés, hogy hátha megsérti őt imádatával! A
                  bocsánatkérő boldogság. Mint aki a sorstól egy mérhetetlen kincset kapott, s aztán
                  nem meri azt egyszerre elfogadni, csak fillérenkint kéreget ki belőle.</p>
				<p>Mikor a szép hölgy, kerevetén végignyúlva, ő pedig lábainál ülve egy arasznyi
                  magas furcsa kis karszékben, abbanaz olympi* gyönyörben részesíték+
                  egymást, hogy Kálmán regényt olvasott Katinka előtt, az pedig hallgatta.</p>
				<p>Persze, német regényt. Hol vette volna a magyart? Talán „Erbiát*”. – Csokonai, Gvadányi csak férfiaknak való
                  olvasmányok.</p>
				<p> Tehát Kálmán áldotta a németeket, amiért módot szolgáltatnak egy fiatal
                  ábrándozónak, hogy a világ végeig mindennap olvashasson fel valamit a maga
                  hölgyének.</p>
				<p> S eközben tapasztalá, hogy a hölgy jobban szereti őt még a papagájánál is. –
                  Különben e papagáj iránt csak hálát kellett éreznie, mert az mindennap ezzel a
                  szóval fogadta: „Kedves Kálmán!” – amire nem taníthatta őt más, mint Katinka maga.
                  Ez vigyázatlanság! Hátha megtudja az ellenfél? A Szentszék be fogja követelni a
                  papagájt, s annak a tanúvallomását protocollumba veszi! (Amint hogy ez eset meg is
                  történt valami huszonöt évvel később a haditörvényszéken, mely egy papagájt forma
                  szerint kivallatott a gazdája ellen; s csak a papagáj makacs hallgatásán múlt,
                  hogy vallomása gazdájának fejébe nem került.)</p>
				<p> Hanem az az örökös félelem, tartózkodás; az a féltése a lopott kincseknek,
                  elviselhetetlen kezd lenni utoljára.</p>
				<p> Kálmánnak annyiszor nyelve hegyén volt már, hogy elmondja Katinkának azt a zsibói
                  ház történetét. De nem érzett elég erőt soha, hogy így szóljon neki:</p>
				<p> „Vesd el magadtól ezt a pompás házat; nézd: itt az én szívem ahelyett, lakjál
                  abban!”</p>
				<p> Pedig abban a sok jeles regényben, amiket előtte felolvas, akárhány eset fordul
                  elő ehhez hasonló.</p>
				<p> Hogy az ember megvásárolja a boldogságát a vagyonával.</p>
				<p> Aztán nem kincs-e maga a férfi, aki azt mondja?</p>
				<p> Az egész világ az övé: annyit foglalhat el belőle, amennyit akar. Nőhet olyan
                  nagyra, ameddig az ég tart. – S prózában olvasva is bír elég beccsel. Van egy
                  gazdag nagyanyja, akitől örökölni fog.</p>
				<p> Elég buzdító oka lehetne rá, hogy az eladó ház történetét ott Zsibón
                  megmagyarázza neki.</p>
				<p> És aztán ne legyen többé okunk félni a boldogságtól.</p>
				<p> Hanem amíg egyik napról a másikra halogatta e merész felvilágosítást, egyszer a
                  szép hölgy lepte meg őt ezzel a szóval:</p>
				<p>– Tudja ön, mit gondoltam? Mához egy hétre elutazom Ostendebe,*+ fürdőkbe.</p>
				<p>Kálmán úgy érezte, mintha a fejét beléütötte volna a plafondba.+</p>
				<p> – Milyen szép volna ha ön is elkísérne oda – szólt a hölgy, lágy bársony kezével
                  Kálmán mutatóujját megszorítva. Távol minden ismerős arctól; nem kísérve leskelődő
                  tekintetektől, szabadon járhatnánk az ég alatt, a tengerparton, kar karba öltve, s
                  úsznánk ugyanabban a hullámban.</p>
				<p> Kálmán már úszott.</p>
				<p>– Én elmegyek önnel Ostendebe.+</p>
				<p> Ugyebár? Óh be kedves! – kacagott Katinka, és nyakába borult. – Együtt fogunk
                  utazni. Én már kigondoltam, ön mint titkárom jön velem.</p>
				<p> Itt már ismét Kálmán büszkesége volt érintve.</p>
				<p> – Nem, asszonyom, ha első találkozásunkkor nem fogadtam el ezt az állást: ma sem
                  fogadom el. Én mint egyenrangú ember akarom magamat tekintetni.</p>
				<p> Katinka kacagott. Ez tetszett neki.</p>
				<p> – De hisz az nagyon sok pénzbe kerül.</p>
				<p> – Az az én gondom.</p>
				<p> A kevély ördög!</p>
				<p> A szép hölgy hagyta futni a vadat ezzel az oldalába lőtt nyíllal.</p>
				<p> Kálmán ki volt forgatva minden szférájából.</p>
				<p> A legutolsó cseppecskéjét józan eszének is elmosta az a hullám, melyben együtt
                  úsznak a szirének és a vízbe fúló szerelmesek.</p>
				<p> Legelső bolondságavolt: Katinkának megírni levélben a
                  zsibói ház történetét.</p>
				<p> Második meg az volt, hogyelhatározta rá magát, hogy
                  azon eszközhöz fog folyamodni, amit rajta kívül sok mások elég jól ismernek és
                  használnak már. Felkeresi Kalendert.
               </p>
				<p> Ez a Kalender pedig nem valami százesztendős naptár, melyben igen bölcs gazdasági
                  tanácsok s beteljesülő időjóslatok foglaltatnak, hanem egy jeles tőzsér, aki
                  előkelő családok ifjait (és véneit is) ki szokta segíteni a bajból. Hogy miként?
                  Azt mindjárt meglátjuk.</p>
				<p> Kalender urat milliomosnak nevezik.</p>
				<p> Hogyan lesz az ember milliomossá?</p>
				<p>Annál nincs egyszerűbb mesterség a világon.</p>
				<p> Ha azt én mondanám, mindenki kinevetne vele. Úgyde nem én mondtam, hanem
                  Széchenyi István, az a csodálatos ember, aki egy pisztolylövéstől nem halt meg,
                  hanem feltámadt, s örökkön él.</p>
				<p> Tehát Széchenyi István mondta azt, hogy semmi sem könnyebb mesterség, mint
                  milliomossá lenni. Nem kell hozzá egyéb, mint – három szoba.</p>
				<p> A középső szobában ül az a valaki, akiről predestinálva van, hogy milliomossá
                  legyen. Mikor a jobb oldali szobába kihívják: ott vár reá egy hollandi vagy
                  belgiumi bankár. Panaszkodik neki, hogy nem tudja a pénzét hova elhelyezni. Az
                  otthoni bankok két percentet fizetnek. Így nem lehet megélni. A mi emberünk száraz
                  képet fintorít a panaszokhoz. Biz itt Magyarországon pedig nehéz a pénzt
                  elhelyezni. Bizonytalanok a birtokviszonyok, a pörlekedés nehéz, szigorú törvények
                  meghatározzák a 6 százalékos kamatlábat, végre nagy számítások után megegyezik a
                  hollandussal, hogy egypár milliót elfogad tőle négy percentnyi kamatfizetéssel.
                  Azt viszi a közép szobájába. Ekkor kocogtatnak a bal oldali szobaajtón. Jön egy
                  magyar földesúr. Hüh, be izzad az üstöke. Harminc lépésnyiről meglátszik az arcán,
                  hogy meg van szorulva. – Elmondja: hogy pénz kellene neki – igen rövid időre. –
                  Tízszeres biztosítékot nyújt. Előnyös szerzemény kínálkozik számára. Vagy pedig
                  építésbe fogott. Vagy a jószágát akarja felszerelni. Az igazi helyét a pénznek
                  dehogy mondaná meg. Azt pedig a mi emberünk hogyne tudná. A mi emberünk begombolja
                  magát, fanyalogva válaszol, hogy a pénz most igen szűk s igen nagy az ára. Óh, azt
                  a földesúr igen jól tudja, kész is valamivel nagyobb kamatot fizetni a
                  törvényesnél: az igen természetes dolog. Végre aztán megegyeznek tisztességes
                  harminc percentes kamatban. A mi emberünk átmegy a középső szobájába, kihozza a
                  pénzt, megírják a szerződést, s minden rendben van.</p>
				<p> Így lesz az ember milliomossá.</p>
				<p> Eddig a nagy ember adomája.</p>
				<p>Hanem fennmarad ám egy nehézség! Azt természetesen nem lehet kiírni a
                  kötelezvénybe, hogy 30-as kamat fizettetik utána, mert azáltal a hitelező a
                  tőkéjét veszítené el; ezen csak úgy lehet segíteni, hogy a kötelezvénybe akkora
                  tőkét írnak be, mely a kölcsönadottat ötszörösen meghaladja. Ez igen egyszerű
                  kalkulus. A kötelezvényeken azonban két tanúnak is kell lenni (még akkor
                  váltótörvény nem volt Magyarországon), s azoknak hittel be kell bizonyítani,+ hogy látták a pénz lefizetését a kötelezvényben megírt
                  magasságig. Ez hogy megyen végbe?</p>
				<p> Mindjárt meglátjuk.</p>
				<p> A bal oldali szoba ajtaján kocogtatnak. Gavallér jő Kalender úrhoz.</p>
				<p> – Ah Jenőy úr, hozta Isten!</p>
				<p> Óh Kalender úr ismer minden főt, mely az aranyozott ifjúság gőzkörében egyszer
                  megjelent. Pontos tudomásai vannak minden fiatal embernek szenvedélyeiről,
                  bohóságairól, remélt örökségéről; mikor látja őket lovagolni, kocsikázni az utcán:
                  ő tudja, hova vágtatnak?</p>
				<p> El tudná előre mondani Kálmánnak, miért jött. Mennyi pénz kell neki? Mire akarja
                  elprédálni? Mit gondol a visszafizetésről?</p>
				<p> Kálmán szorongva foglal helyet a tőzsérrel szemben.</p>
				<p> Nagy munka az első ezer forintot kölcsönkérni! – Ezer forintot, mikor még az
                  ember ezer krajcárt sem tud munkával keresni.</p>
				<p> – Uram! – szól vízbehaló hangon. – Nekem szükségem volna pénzre.</p>
				<p> – Sok pénzre?</p>
				<p> – Nagyon sokra. Kellene ezer forint.</p>
				<p> – Az nem sok – szólt Kalender úr egész atyai biztató hangon.</p>
				<p> – Annyira volna szükségem – folytatá Kálmán, nekibátorodva –, őszinte fogok
                  lenni. Nekem ez a pénz utazásra kellene. Nagyanyám gazdag; de e célra nem ád. Nem
                  érti, hogy mi szüksége van egy fiatal embernek a külföldet megismerni.</p>
				<p> – Én értem – mondaKalender úr, s még nem is
                  mosolygott hozzá, pedig ő már tudta, hogy mi szüksége van Kálmánnak a külföldön
                  tapasztalatokat szerezni.</p>
				<p> – Én még csak húszéves vagyok; négy év múlva leszek teljes korú. Addig semmivel
                  nem rendelkezem. Akkor megfizetek, hamarább nem. Ön felszámíthatja nekem, mit
                  kockáztat nálam, ha addig meg találok halni. De ha élve maradok, bizonyosan
                  megfizetek.</p>
				<p> – Jól van – mondaKalender úr. – Én szoktam ilyen
                  kockáztatásokba vágni. Én merek önnek arra a szakállára kölcsönözni, ami még csak
                     azutánfog kinőni. Nem is ezer forintot; hanem
                  tízezeret.</p>
				<p> Kálmán maga is megijedt ettől a szótól.</p>
				<p> – De uram, én nem kívánok olyan sokat.</p>
				<p> – Én pedig nem adok kevesebbet. Én ismerem önnek a viszonyait. Van nálam tízezer
                  forintig hitele. Több nincs. Előre megmondom. Nem akarom, hogy ön tízszer jöjjön
                  hozzám; egyszerre ki akarom adni, amennyivel megemberelem. S aztán énrám többet ne
                  járjon.</p>
				<p> Kálmán furcsa tréfás embernek találta Kalender urat. A sok pénz biztatása
                  elszédítette fejét.</p>
				<p> – Hát jól van – monda, de a fogai vacogtak, s tagadták, hogy jól van –, fölveszem
                  a tízezer forintot.</p>
				<p> – Átadjam mindjárt?</p>
				<p> – Nem bánom.</p>
				<p> Kalender úr átment a középső szobájába, s onnan egy nagy acéllakatra járó
                  tárcával tért vissza.</p>
				<p> – Tehát legelőbb is leszámlálom ön elé az összeget; azután megírjuk a
                  kötelezvényt; hatos kamattal. Én többet nem veszek. Az írnokom és könyvvivőm
                  előttemezik mint tanúk, akik előtt ön az összeget még egyszer meg fogja számlálni,
                  hogy élő szemmel lássák.</p>
				<p> Kálmánnak a szemei kápráztak, mikor azokat a rekeszeket meglátta nyílni a záros
                  tárcában, mik a mesés kincseket rejték magukban. Kalender úr három nagy csomagot
                  lökött ki belőlük, közönyösen.</p>
				<p> – Ez a csomag itt ezer forintot tesz ötforintos bankjegyekben.</p>
				<p> – Ha ön megszámlálta, én megnyugszom benne – szólt Kálmán gavalléros
                  nagylelkűséggel.</p>
				<p> – De kérem: megszámláljuk. Pénzt olvasatlan nem szabad elfogadni.</p>
				<p> Kalender úr kényszeríté Kálmánt, hogy egyenkint szedje sorba reszkető kezekkel
                  mind a kétszáz darab bankjegyet. Kálmánnak megizzadt a homloka ebben a
                  munkában.</p>
				<p> – Ez a második csomag szinte ezer forint – sorsjegyekben.</p>
				<p> – Sorsjegyekben? Hát mit csináljak én sorsjegyekkel. Soha életemben sem
                  lutriztam.</p>
				<p> – Az igen egyszerű dolog. Elviszi ön a legelső pénzváltóhoz; s az igen csekély
                  rabattért beváltja önnek készpénzre. Tessék megszámlálni.</p>
				<p> – Sohase számlálom én – szólt Kálmán bosszúsan; most már jól értve, hogy a
                  második ezer forinton legalább húsz százalékot kell vesztenie.</p>
				<p> Kalender úr hát nem is erőtette.</p>
				<p> Felmarkolta a harmadik csomagot.</p>
				<p> – És itt van azután további nyolcezer forint.</p>
				<p> – Hát ezek micsodák? – kérdé rámeresztve a szemeit Kálmán.</p>
				<p>– „Értékpapírok” – biztosítá őt. – Hadik-féle partiálisok.*</p>
				<p> Kálmán mérgében elnevette magát.</p>
				<p> – Uram, ne tartson engembolonddá. Magam is akták
                  között nevekedtem! Tudom, mik azok a Hadik-partiálisok. A nagy uradalom, melyre ki
                  voltak bocsátva, csőd alá került; ötven esztendeig nem lesz a pörnek vége, s a
                  részvényeket senki sem váltja be. Ön ezeket a drága értékpapírokat valahol
                  fontszámra vette meg egy antikváriusnál. Ez a nyolcezer
                  forint megér nyolc garast, többet nem.</p>
				<p> Kalender úr is nevetett. Csúnya fekete fogú nevetés volt.</p>
				<p> – Ön elmés fiatalember! De hát arra nem gondolt ön, hogy ennek a valóságos
                  kétezer forintnak ráadás is kell. „Cuvág”, mint a
                  mészárosok mondják. Egy kis csont és mócsing a húshoz, hogy kiüsse a fontot.</p>
				<p> Most értette már Kálmán a dolgot. Kalender úrnak a szobája csakugyan tele volt
                  olyan kárba veszett értékpapírokkal, miket tized, huszad árban, papirosértékben
                  elkótyavetyéltek. Ezeket aztán arra szokta használni, hogy mikor jött valami
                  tékozló fiú pénzt felvenni, négyötöd részben szolgált neki ilyen jó „mócsing”-gal;
                  a két tanú, ki a kötelezvényt aláírta, egész jó lélekkel bizonyíthatá, hogy az
                  átvett összeg annyi volt; a hitelező is megesküdhetett rá, s még maga az adós sem
                  tagadhatta.</p>
				<p> Kálmán szépen vette a kalapját, s azt mondta, hogy köszöni alássan a
                  barátságot.</p>
				<p> – Mondtam, uram, hogy ezer forintot kérek. „Ezt” a tízezer forintot nem
                  használhatom.</p>
				<p> Kalender úr ismét nevetett; nem volt megsértve, visszahányta a nagy tárcába a
                  csomagait.</p>
				<p> – Tehát ezúttal nem egyezhettünk meg; szólt szívélyes nyájassággal a távozóhoz.
                  Egyébiránt mindenkor szolgálatjára állok.</p>
				<p> – Köszönöm.</p>
				<p> Kálmán bizony nagyon kedvetlenül ment el a tőzsértől. Olyan naiv volt, hogy még
                  neheztelnivalót is talált az ajánlatban.</p>
				<p> Föltenni róla, hogy ő ilyen könnyelmű ember! Tékozló fiú!</p>
				<p> Valami tervet főzött ki agyában. Ami vágyait is kielégítse, az eszközöket is
                  megszerezze hozzá.</p>
				<p> Csak két nővel kellene boldogulnia: Katinkával és az öreganyjával.</p>
				<p> Óh, te nagy poéta!</p>
				<p> Az egy tőzsérrel nem bírtál boldogulni, s majd, azt hiszed, hogy két asszonyon
                  kifogsz.</p>
				<p> Egyenesen Katinkához ment. Már fél nap óta nem látta. Nagy idő!</p>
				<p> Szabad bejárata volt már hozzá minden időben; számára sohasem volt a delnő se
                  beteg, se távol, se piperénél. Nem is szokta már kérdezni az inast, hogy
                  bemehet-e.</p>
				<p> Hanem amint a lovagvesszejét az előszobában letette az asztalra, úgy látta, hogy
                  ott már fekszik valami. Egy másik lovagvessző.</p>
				<p> „Hm. Ez bizony egy lovagvessző – monda magában. – No, hát legyen kettő!”</p>
				<p> S azzal a magáét keresztbe tette rája.</p>
				<p> Már a szalonba áthallotta csengeni Katinka kacagását. Olyan gyönyörteljes hang
                  volt az, mint a fülemile csattogása! – Magában senki sem kacag.</p>
				<p> Mikor benyitott a szobájába, Katinka a kereveten ült, két kezét feje fölé téve, s
                  úgy kacagott, karjaira hajtva fürtös szép fejét; a lábainál pedig, a furcsa kis
                  rokokó székben ült báró Bálvándy.</p>
				<p> Ugyanabban a kis furcsa székben, amelyben Kálmán szokott mindennap felolvasni a
                  szép hölgy előtt.</p>
				<p> A báró valami tréfás világi eseményt regélhetett az úrhölgynek, aminek az olyan
                  nagyon kacagott.</p>
				<p> Kálmán eddig azt hitte, hogy a szép hölgy csak olyankor tud ilyen szépen kacagni,
                  mikor ő mesél neki valamit.</p>
				<p>Amint őt meglátták, a szép hölgy azért nem szakította félbe kacagását,+ hanem Bálvándy felugrott helyéről s baráti öleléssel
                  szaladt Kálmán elé.</p>
				<p> „Szervusz pajtás!”</p>
				<p> Kálmán ezt egy kicsit furcsának találta. Mi szükség és mi illem egy idegen helyen
                  egy harmadik embernek egy vendégül belépőt ily familiariter fogadni?</p>
				<p> Hát még azután mi szükség annak a harmadik embernek abba a kis guggolóba
                  visszaülni, amelyben ez az idegen ember szokott otthon lenni?</p>
				<p> A harmadik ember észrevette, hogy ez a második ember nagyon szeretné megtudni,
                  hogy az első ember min nevetett olyan nagyot.</p>
				<p> Mindjárt bocsátott közre egy vidám anekdotát.
               </p>
				<p> – Éppen most mesélem őnagyságának a legutóbbi látogatásunkat, a mi közös
                  barátunknál, Bertók úrnál. A legutóbbi tréfa óta úgy megharagudott minden jó
                  pajtására, hogy bezárkózott a kastélyába, senkinek ki nem nyitotta az ajtót, sőt
                  még az ablakait is berakatta téglával félig. Mi aztán valami tíz vidám cimborával
                  elmentünk hozzá látogatni. Hogy csaljuk ki az odújából? Éppen délutáni álmát
                  alhatta. A kastélya fölött van egy domb, azon van egy szélmalom. Láthattad,
                  Kálmán, mikor ott jártál. A malom előtt volt egy felállított új malomkő, eléje
                  téve egy gerenda, hogy le ne guruljon; mi a malomkövet szépen nekiirányoztuk a
                  kastélynak, s aztán elvettük a gerendát.Nosza, az
                  elszabadult malomkő rohant alá, mint a lavina, s olyat ütött a kastély oldalán,
                  hogy annak minden porcikája megmozdult. Berti azt hitte, hogy a föld esett ki a
                  sarkából, s hajadonfőtt szaladt ki az udvarra. Akkor aztán szép nyájasan eléje
                  mentünk levett kalappal: „alázatos szolgája! Csak egy kicsit be akartunk
                  kopogtatni, hogy itthon van-e a gazda?”</p>
				<p> Kálmán Katinka arcára figyelt. Nevetett biz az elhagyott férje anekdotáin is, de
                  csak nem olyan nevetés volt az, mint az elébbeni.</p>
				<p> A fiatal jogtudós irigységből valami komoly tárgyra akarta átvinni a beszédet.
                  Észrevette, hogy Bálvándy fekete kesztyűt visel.</p>
				<p> – Kit gyászolsz? Valakid meghalt?</p>
				<p> E tragikus kérdéssel vélte az általános jókedvet elronthatni.</p>
				<p> Azzal járta csak meg.</p>
				<p>Interpellációjára Bálvándy arca egyszerre komoly vonásokra nyúlt meg,
                  szájszegleteit lehúzta, szemeivel siránk pillogatást mutatott,+ azután elővette fehér zsebkendőjét, s annak szegleteivel megtörülgetve
                  szemét, reszkető gyászhangon rebegé.</p>
				<p> – Szegény nagynéném halt meg. Rám hagyta a kordicai uradalmát; Isten nyugosztalja
                  meg szegényt.</p>
				<p> Katinka felkacagott e paródián. Most már aztán úgy nevetett, mint az imént. – Oly
                  bohókás is volt ez a Bálvándy, mikor a gyermekes szepegést mímelte.</p>
				<p> – Éppen arra kértem most őnagyságát, hogy mához egy hétre a boldogultnak
                     rekvieméntöbb régi tisztelőivel együtt a
                  franciscanusok templomában megjelenni kegyeskedjék.</p>
				<p>Kálmán kérdőleg tekinte Katinkára. Mához egy hétre már Ostendeben+ kellene lenni. A hölgy nem felelt semmit.</p>
				<p> – Mához két hétre pedig – folytatá ugyanazon gyászos hangból Bálvándy – a
                  kordicai statutio fog végbemenni; a megboldogult
                  hagyományába ünnepélyesen be fognak iktatni; egybekötve hajtóvadászattal,
                  teátrális előadásokkal és templomszenteléssel. Ez ünnepélyre is reménykedem
                  nagysádat meghívhatni alázatos audiencián élőszóval. Kálmán barátomat majd nagy
                  pecsétes levéllel fogom meginvitálni.</p>
				<p> „Híjad, híjad!” – mondá magában Kálmán; – „hol leszünk mi már akkor?”</p>
				<p> Katinka egy megtagadó szót sem ejtett, ellenkezőleg igen érdekesnek találta
                  bővebben megtudni mindent a statutio részletei felől.</p>
				<p> – Hát aztán mi van azon a jószágon?</p>
				<p> – Húsz rongyos falu; meg egy pompás új templom, mit a megboldogult
                  építtetett.</p>
				<p> – Hát aztán hova szállásolja ön el a vendégeket?</p>
				<p> – Nagyszerű sátorok lesznek építve az erdőben deszkából.</p>
				<p> – Hát a színészek hol fognak játszani?</p>
				<p> – Nagyszerű teátrum lesz a számukra építve deszkából.</p>
				<p> – Hát a bált hol tartják meg?</p>
				<p> – Nagyszerű redoutelesz deszkából.</p>
				<p> – Hahaha! Deszka nagyszerűség!</p>
				<p> – No, majd meglássa nagysád, hogy olyan pompát, olyan mulatságot nem látott a
                  világ, amióta József császár az erdőben mulatott. Majd megmutatom én, hogyan lehet
                  az erdő közepén mulatni.</p>
				<p> Katinka egy szóval sem mondta, hogy nem fogja meglátni.</p>
				<p> Kálmánt bosszantotta az, hogy Katinka olyan nagyon érdeklődik, hogy úgy el tudja
                  magát foglalni Bálvándyval. Eszébe jutottak mindazok a rágalmak, amiket a
                  válóperben olvasott Katinka és Bálvándy személyeire vonatkozólag.</p>
				<p> És őhozzá egy szava sincsen mostan Katinkának. Még csak meg sem kínálja, hogy
                  üljön hát le.</p>
				<p> Elkeseredésében odament a papagájhoz. Az legalább meg szokta őt mindig szólítani,
                  gyöngéd hízelkedő szóval.</p>
				<p> Most is megszólította. – Azt mondta neki: „te szamár!”</p>
				<p> Kálmán föltette magában, hogy addig nem megy el innen, míg Bálvándy nem távozik.
                  Akkor pedig egy percig sem fog tovább itt maradni; hanem együtt távozik vele.</p>
				<p> Az a terve, amit az elébb kigondolt, össze volt morzsolva és a szegletbe vetve.
                  Érezte szívében nőni a dacot. Polip volt az.</p>
				<p> Katinka megelőzte mind a kettőjüket. Kiadta nekik az utat.</p>
				<p> – No, már most menjenek. Készülnöm kell a színházba.</p>
				<p> A hősök kalapjaik után nyúltak.</p>
				<p> Katinka egyszerre nyújtá mind a kettőnek kezeit a csókolásra.</p>
				<p> Kálmán érezé a gyöngéd szorítást kezén; s arra gondolt, vajon a másikét is nem
                  szorította-e meg?</p>
				<p> Mikor az utcán elváltBálvándytól, a báró fölényt
                  gyakorló szívélyességgelmonda Kálmánnak:</p>
				<p> – Aztán holnap találkozunk a szép asszonynál, s két hét múlva a kordicai
                  vadászaton.</p>
				<p> Kálmán egy rózsaszínű álom közepett járt, s a rózsaszínben az árnyék mindenben
                  vér. Két egymásnak ellenmondó szín, két egymással rokon ellentét.</p>
				<p> Most már a féltést is meg kellett ismernie. Attól aztán egészen elbódult, mint
                  aki kétféle bort ivott: édeset meg keserűt.</p>
				<p> Teljes jogot érzett hozzá, hogy ezt a másik férfit gyűlölje. Mint jogtudós
                  föltehette volna magának azt a kérdést, hogy miből áll ez a teljes jog a
                  gyűlölködésre. Ketten vitatkoznak egy tárgy fölött. De ha jogos szerzeményről van
                  szó, akkor Bálvándy a primus acquisitor, ő pedig csak
                  usurpator. Ez nem helyes jogcím. Két tolvaj gyűlölsége az, aki egy lopott tárgyon
                  összeveszett.</p>
				<p> Ez bizony „exlex” állapot!</p>
				<p> Ilyen esetben félredobják a peres felek a törvényt, s maguk csinálnak maguknak
                  törvényszéket.</p>
				<p> Kálmán folytatta a rózsaszínű álmot véres árnyaival.</p>
				<p> Úgy lesz.</p>
				<p> Holnap ismét találkoznak a szép asszonynál, ott azt fogja mondani
                  Bálvándynak:</p>
				<p> „Uram! Nem megyünk mi a Kárpátokba vadászni. Annál én egy szebb vadászatot tudok,
                  ahol csak ketten leszünk, én és te. Mind a ketten vadász és vad egyszerre.
                  Amelyikünk aztán a „hallali”-ra trombitál, az vigye a diadal-díjat, amerre akarja:
                  én Ostendebe,te a Kárpátok közé.”</p>
				<p> Igen bizony; de Ostendehezpénz kell, s megint itt
                  vagyunk az akadálynál. A rózsaszínű álom álmodója repülni szeretne, aztán nem
                  bírja a lábait emelni. Ólomból vannak.</p>
				<p> Az agya meg lángolt.</p>
				<p> Azon vette észre magát, hogy egyszer csak Kalender úr szobájában van.</p>
				<p>Az ember sokszor álmodik ilyet: egyik hely a másikra+
                  átváltozik. A vidék jött helyébe.</p>
				<p> – Ah, Jenőy úr, ismét látjuk egymást! – üdvözlé őt Kalender úr, kezeit
                  dörzsölgetve. – Miben lehetek szolgálatjára?</p>
				<p> Kálmán egy ideig nézett, nézett abba a mély kútba, melyből saját elváltozott arca
                  tekinte rá vissza. Egyszer aztán csak beleugrott.</p>
				<p> – Felveszem azt a pénzt, – rebegé fuldokolva.</p>
				<p> – Rendelkezésére áll most is – szólt a bankár, előhúzva fiókjából a tárcát. Még
                  el sem zárta azt helyére. Tudta, hogy visszajönnek érte. – Tetszik még egyszer
                  megszámlálni?</p>
				<p> – Elég, ha az imént megszámláltuk.</p>
				<p> – Hm, hm. No jó. Tehát aláírja ön a kötelezvényt?</p>
				<p> – Aláírom.</p>
				<p> Kalender úr csengetett, mire az ügyletszobából egy kopott ruhás fiatalember
                  jelent meg, szájában keresztülfogott tollal.</p>
				<p> – Mauler! – szólt a tőzsér – híja ön át Pacsnikot is, s aztán számlálják le ezt
                  az összeget a nagyságos úrnak, s előttemezzék a kötelezvényét.</p>
				<p> Mauler és Pacsnik urak ügyleti komolysággal odaszámlálták az asztalra a tízezer
                  forintot. Megvan. Négyötöd része értékpapír. Hogy miféle értékpapír? Ahhoz a
                  tanúknak semmi köze.</p>
				<p> Azok, végezve dolgukat, megint visszavonulnak; hanem azt észreveheti Kálmán, hogy
                  az iroda üvegajtajának függönyén át folyton figyelve leskelődik valaki. No, hogyha
                  netalántán egyszer egy kétségbeesett kölcsönkérőnek eszébe jutna egy hatalmas
                  ökölcsapással Kalender úr fejére kvittelni le a tartozását, s aztán odábbállani a
                  záros tárcával. Lám a minap is megtörtént vele, hogy egy fiatal adósa kikapta a
                  kezéből a kötelezvényét, s mielőtt megakadályozhatta volna, megrágta azt és
                  lenyelte.</p>
				<p> – No hát, ez megvolna – szólt Kalender úr, kezét az összekötött pénzcsomagokra
                  téve. – Hanem most még egy kicsiny kis formalitás van hátra. Mint mondom, csak
                  formalitás.</p>
				<p> – Mi legyen az? Essünk át rajta.</p>
				<p> – Uraságod még nem nagykorú, mint maga is mondá, de magam is látom.
                  Törvényeinkből mind a ketten tudjuk, hogy a kiskorúságában fölvett adósságát az
                  ember a nagykorúság előtt revocálhatja. Szabad neki megbánni tettét. Ő
                  megbánhatja, hogy pénzt vett fel, s akkor aztán a hitelező bánja meg, hogy adott;
                  mert nem kap semmit. Erre szoktunk egy bizonyos praeservativát használni. Tessék
                  ide leülni mellém. Tréfaság az egész. A kiskorú adós azon atyja, anyja vagy
                  nagynénje nevében, kitől örökségét várja, egy levelet ír hozzám, melyben
                     biztosíttatom,hogy a fölvett összeg az illető által
                  nekem meg fog téríttetni.</p>
				<p> Kálmán ijedten ugrott fel Kalender úr mellől. Alig talált kifejezéseket arra,
                  amit mondjon.</p>
				<p> – Mit? Én? Nagyanyám nevére levelet hamisítsak?</p>
				<p> – No, csak ne fortyanjon ön fel. Semmi baj sincs belőle. Ezt így szokta mindenki.
                  És még soha nem volt eset rá, hogy valami baj lett volna miatta. Ez nagyon
                  természetes. A fiatalember, mikor nagykorúvá lesz, tehetné azt, hogy tőlem vett
                  tartozását törvényesen megsemmisítse; de sohasem teszi, mert akkor kényszerítene
                  engem, hogy viszont a jótálló levéllel jelenjek meg, s azt már nem nézi el a
                  kiskorúaknak a törvény; tehát inkább beváltja nálam a tartozását, s akkor
                  visszakapja a kényes természetű levelet is.</p>
				<p> Kálmán csak elszörnyedt.</p>
				<p> – Eszerint mindaz a fiatalember, aki öntől pénzt kapott, önnek a házából már úgy
                  jött ki, mint hamisító.</p>
				<p> – Nono, csak ne heveskedjék ön.</p>
				<p> Kálmán nem is heveskedett, csak a zsebébe dugta a kötelezvényét, s azzal azt
                  mondta, hogy „alásszolgája”.</p>
				<p> – Még egyszer vissza fog ön hozzám jönni.</p>
				<p> – Soha ide! – mondáKálmán, s kalapot ragadva sietett
                  ki az ajtón.</p>
				<p> Lázat kapott attól a gondolattól, hogy valaki képes lehessen őróla akkora fokát a
                  süllyedésnek föltehetni.</p>
				<p> Pedig hát mégiscsak vissza kellett egyszer még térnie.</p>
				<p>Amire az volt oka, hogy csak a tornácban vette észre, hogy a saját+ kalapja helyett a tőzsérét kapta fel, s az nyakig esett
                  a fejébe, amint föltette. Már ezért mégiscsak vissza
                  kellett térnie.</p>
				<p> A bankár nevetve fogadta.</p>
				<p> – Mondtam ugye, hogy visszajön ön még egyszer?</p>
				<p> – A kalapomért – szólt röviden Kálmán.</p>
				<p> Azután nagyon meg volt lepetve, amint a kalapjában benne találta a számára
                  rendelt összecsomagoltpénzt.</p>
				<p> – Hát mi ez?</p>
				<p> – Az ön pénze. No, ne haragudjék hát. Csak próbára akartam önt tenni. Mert
                  kétféle gentlemanekvannak a világon. Olyanok, akiknek
                  a szájokbanvan a becsületszó, s olyanok, akiknek a
                  szívükben van. Most már ismerem önt. Nem kívánok öntől olyan levelet. Itt a
                  pénze.</p>
				<p> Kálmán megdicsérve érezte magát. Még büszke akart lenni.</p>
				<p> – Ez már más szó!</p>
				<p> Most tehát ő is elővonta zsebéből a visszavett kötelezvényt, s átnyújtá azt
                  Kalender úrnak.</p>
				<p> Kalender úr pedig azt tette a kötelezvénnyel, hogy a mindig égő szeszlámpánál
                  meggyújtotta az egyik sarkát, s az égő papírt bevetette a kandallóba.</p>
				<p> – Így! uram. Ön olyan kevély a becsületére. Az derék dolog. Én elégettem önnek a
                  kötelezvényét; ezáltal önnek az adóssága becsületbeli tartozássá vált. Most már
                  biztosítva vagyok. Jöhetne önnek úri kedve a kötelezvényét törvényesen
                  visszavonni; de nem jöhet kedve a becsületszavára kapott tőkét megtagadni. Mármost
                  alásszolgája.</p>
				<p> Kálmán most már igazán felmagasztalva érzé magát.</p>
				<p> Íme azon fennkölt jellemek sorába számíttatik, akiknek meg van engedve, hogy egy
                  lekötött becsületszóra vagyonukat tönkretegyék, s fizessenek a lekötött szóért
                  vagy pénzzel, vagy a fejükön keresztül röpített golyóval.</p>
				<p> Szédítő magaslat ez egy fiatal főnek!</p>
				<p> És mármost itta kezében a hatalom szenvedélyét,
                  büszkeségét diadalra vezethetni. – Versenyezhet most már azzal a másik
                  „úrral”.</p>
				<p>Természetesen legelébb is hazasietett, hogy a kapott pénzt biztos helyre elzárja.
                  A sorsjegyek átváltásával ráér majd – azután.</p>
				<p> Amint hazaért, már a folyosón várta Jutka asszony.</p>
				<p> – No csak siessen! Ugyan régen várja már itt valaki a kerti szobában.</p>
				<p> – Kicsoda? – kérdé Kálmán.</p>
				<p> – Ejh, hát ki no? – szólt gonoszkodva a szakácsné. – Egy gyönyörűséges szép
                  asszony.</p>
				<p> Kálmánnak nagyot dobbanta szíve. Talán „ő?” Talán
                  utána jött, hogy megengesztelje. Kitelik tőle az.</p>
				<p>No, de ugyan szépen rá hagyta magát szedni. Mikor nagy szívdobogással nyitná a
                  kis hálószobája ajtaját, szemközt jön rá sánta+
                  Biróczy.</p>
				<p> Ez volt az a gyönyörűséges szép asszonyság.</p>
				<p> Kálmán bizony örült is, nem is, hogy ezt a rég látott bajtársát most újra
                  láthatja. Éppenséggel nem őróla gondolkozott most. Biróczy pedig faunarcának egész
                  nyájasságával igyekezett kifejezni azt az örömet, amit magával hozott. Úgy
                  megszorongatta barátja kezét, úgy dörzsölgette, alig akarta elereszteni.</p>
				<p> – Örvendetes hírt hoztam neked.</p>
				<p> – No, mi az?</p>
				<p> – Decséry főispán izenetével jövök. A főispán hazamegy uradalmába a törvényszünet
                  alatt, s téged óhajtezalatt magához venni.</p>
				<p> – No, és mi örvendetes van rám nézve ebben?</p>
				<p> – Hát hogyne volna ez rád nézve örvendetes hír? Te kívántál jurátus lenni
                  mellette.</p>
				<p> – De nem falun kezdeni a jurateriát.
               </p>
				<p> – Te! Ott nagyon jól mulatnak. Válogatott társaság jön össze. Pompás vidék,
                  kastély és angolkert.</p>
				<p> – De miután én se kertész nem vagyok, se vadász, mit csináljak én azzal az egész
                  kerttel?</p>
				<p> – Hát itt Pesten mit csinálsz az egész holt idény alatt, ha csak mindennap a
                  Kerepesi úti„állatheccbe” nem mégy, s vasárnaponkint a
                  „Nagy Gárdistánál” a mészároslegényekkel nem akarsz verekedni, vagy a
                     „Saukopfnál” feketerigókat fogni.</p>
				<p> – Nem szeretek falun, no!</p>
				<p> – Egyébiránt pompás könyvtára is van a grófnak, ritka kéziratgyűjteménnyel,
                  amiből te becses dolgokat tudnál kikeresni.</p>
				<p> – Nem kánikulára való mulatság.</p>
				<p>– De hallod-e, lesz ott egyéb mulatság is. Az öreg hercegnő éppen most hozza haza
                  Bécsből, az apácáktól az unokáját. Valami angyali arc. Láttam az arcképét
                  elefántcsontra festve. És nekünk alkalmunk lesz együtt
                  utazni velük; egy hintóban. A hercegnő maga óhajtja, hogy vele menjünk, akkor nem
                  fél úgy az alföldi pusztán keresztülutazni. Te bizonyosan a szép comtesse-szel+ ülnél vis-à-vis.+</p>
				<p> No, ez meg már éppen olyan dolog volt, mint mikor a gyomorfájós embernek drága jó
                  ételekről beszélnek. Hiszen most is egy szép arcnak a betege.</p>
				<p> – Nem is mehetnék ily hirtelen. Korcza úrnál nem hagyhatom itt a dolgot; nem
                  vehetek egyszerre búcsút a kapufélfájától.</p>
				<p> – Korcza úr ugyan holnap délre itthon lesz, s akkor elbúcsúzhatol az ő szépséges
                  orcájától. Helyetted pedig már naponkint jár az irodájába egy kancellista, aki a
                  dolgokat végzi: csodálom, hogy két hét óta nem találkoztál vele.</p>
				<p> Kálmán most már haragba jött.</p>
				<p> – No, de hagyj nekem békét a te főispánoddal, hercegasszonyoddal és
                     comtesse-eddel.Én most nem utazom velük, még a
                  mennyországba sem.</p>
				<p>– No jól van. Ma látom, hogy bal lábbal keltél fel az ágyból. Tehát aludjál rá
                  egyet. Holnap estére megint eljövök hozzád. Azok várnak három+ napig.</p>
				<p>– Szívesen látlak, ha itthon kaphatsz. De kár az excellenciás úrhölgyeknek+ a rám való várakozásban csak egy szemernyit is elnyelni
                  a pesti porból; mert én most nem utazhatom.</p>
				<p> – Beteg vagy?</p>
				<p> – Igenis: beteg vagyok.</p>
				<p> – No, majd holnap meglátogatlak; talán akkorra meggyógyulsz. Talán a szép
                  comtesse-nek az arcával fogsz álmodni.</p>
				<p> Kálmán bezárta az ajtaját, amint Biróczy magára hagyta, s ki nem jött a
                  szobájából aznap.</p>
				<p> Elővette a leveleket, miket a szép asszony írt hozzá, újra meg újra elolvasta
                  azokat. Szítta magába cseppenkint azt a mámorító mérget, mely a lelket az élő
                  emberben különválasztja a testtől. Kereste bennük a vigasztalást, s ha azt
                  megtalálta, kereste az elkeseredést, s egyiktől jobban megrészegült, mint a
                  másiktól.</p>
				<p> Késő volt már az éj, mikor aludniment.</p>
				<p> Az a reménye volt, hogy őróla fog álmodni.</p>
				<p> S nem az ismeretlen comtesse-szel,akiről Biróczy
                  beszélt.</p>
				<p> Az álom pedig olyan tündér, akinek a szeszélyeit nem lehet előre kitalálni.</p>
				<p>Megjelent Jenőy álmaiban egy női arc; de az nem volt sem az ismerős, sem az
                     ismeretlen.+</p>
				<p> Ki volt hát?</p>
				<p> Egy arc, olyan fényes, mintha Isten volna; – olyan nagyszerű, mintha ország
                  volna; – mosolygása olyan meleg, mintha a nap volna; – könnyhullása olyan forró,
                  mintha vér volna; – ha szemeit lehunyja, mintha a meghalás volna; – ha ismét
                  fölnyitja: mintha a föltámadás volna; – némasága, mintha beszéd volna; – ránézése,
                  mintha hívás volna; gyászfátyola, mintha az örök éjszaka volna; – két
                  szemcsillaga, mintha két világ volna; megjelenése oly véghetetlen, elmúlása oly
                  elviselhetetlen; egész alakja oly kínzó, oly vonzó, oly keblére záró! – Az egész
                  álom, mintha nyolcszáz év története volna.</p>
				<p> Vajon kinek a képe lehet az?
               </p>
				<p> Kálmán nehéz verítékbőlizzadtan ébredt fel. És még
                  azután is, még ébren is, még felöltözötten is sokáig nyomta a keblét ez a
                  megnevezhetlen látás. Alig bírta azt elszórni magáról.</p>
				<p> Eh mit? Álom!</p>
				<p> Álom azt jelenti, hogy aludtunk.</p>
				<p> Jenőy úr föltette magában, hogy haladni fog azon az úton, amelyen megindult. Ne
                  adjon őneki tanácsot senki. Se ébrenlétében, se álmában.</p>
				<p> Pedig még mindig álmodott.</p>
				<p> Folytatta a rózsaszínű álmot a vérszínű árnyékokkal.</p>
				<p> Jenőy úr azzal a föltett szándékkal hagyta el lakását, hogy ahol találkozni fog
                  Bálvándyval, ott összevész vele. Ez lesz a legelső dolga.</p>
				<p> Találkozott is vele nagy hamar; de nem veszhetett belé. Bálvándy lóháton jött rá
                  szemközt.</p>
				<p>Sajátságos megalázó helyzet az életben! Lovon járó emberrel találkozni gyalog
                  járó embernek. Azt mindenki meglátja; szemével kíséri; annak már a lova kopogása
                  az ablakhoz csalja a szép hölgyet, az féltesttel+
                  kiválik az egész nép közül. Skandalum!</p>
				<p> Miután lovas embert gyalog elfogni képtelenség, megint csak hazament. Ott várt rá
                  egy másik lovas ember. Egy huszár. De az csak gyalog érkezett.</p>
				<p> Jenőy úr alig ismert rá a gimbes-gombos nyalka vitézben régi jó pajtására, Csuka
                  Ferkóra.</p>
				<p> Hanem azért Csuka Ferkó most is pertu volt régi pajtásával s nem nézte azt, hogy
                  ő huszár, az pedig csak „diga” (ez a „civil” címe a
                  katonáknál), s hogy ő már maga keresi a kenyerét, ez pedig még csak puffra él, s
                  hogy ő már valami, mert első waldhornista az ezrednél,
                  ez pedig még csak úrfi s egyéb semmi.</p>
				<p> Ugyan összevissza szorongatta Jenőy úrnak a kezeit.</p>
				<p> No, Jenőy úr is örült egy kicsit, hogy a régi bajtárst újra láthatja. Megtudta
                  tőle, hogy most szabadsággal utazik haza, s Pestet útjába ejté.</p>
				<p> De annak még tovább is ragyogott az arca. Egyéb örülnivalója is volt, mint az
                  első viszontlátás.</p>
				<p> – Olvastad-e már a Tudományos Gyűjteményt? – kérdezé
                  Jenőy úrtól.</p>
				<p> Jenőy úr magas bámulással nézett a szemébe. Tudományos Gyűjtemény? Mikor éppen
                  azon gondolkozik, hogy lovat vegyen.</p>
				<p> – Hát hogy jutsz te a Tudományos Gyűjteményhez?</p>
				<p>– Óh, nekem megvan. Praenumerálok rá. Telik a lénungból.+ Délutánonkint összejön a cúg körülöttem a
                     rajtsulban, s én felolvasok nekik belőle.</p>
				<p> – Hisz én is járatom – monda Jenőy.</p>
				<p> (Észre sem vette, hogy már hazudni is tud. Az ember kicsiben kezdi.)</p>
				<p> – Hát akkor olvastad a legutolsó számát.</p>
				<p> – Nem. Még nem vágtam fel.</p>
				<p> – Nem vágtad fel? – szólt elbámulva a trombitás; – no az enyim itt van felvágva:
                  olvasd el belőle.</p>
				<p> – Mit?</p>
				<p> – Hát azt a nekünk szóló levelet.</p>
				<p> – Nekünk szóló levelet?</p>
				<p> – Hisz a címlapon is fel van már jegyezve.</p>
				<p>– Úgy, igaz!+</p>
				<p> – Valld meg, Kálmán, nem is láttad te azt a Tudományos Gyűjteményt.</p>
				<p> Jenőy úr elvörösödött. Haragudott érte, hogy így rajtakapták. Aztán mi köze őneki
                  az egész unalmas irkafirkához?</p>
				<p>– Látod, pedig azt a levelet jó lesz elolvasnod; mert azt utazó barátunk írja
                  hozzánk, Barkó Pali, a kirgizek sivatagából; régi
                  krónikaíró pajtásainak. Tudod még, mikor azt a krónikát
                     írtuk?</p>
				<p> Kálmán lelkében egyszerre elborult; mint mikor a nap elé tavaszi felhőt kerget a
                  szél.</p>
				<p> – Itt hagyom nálad; olvasd el – szólt Csuka Feri –, s majd délután visszajövök
                  érte, ha nem találnálak, majd küldd el Biróczyhoz, annál vagyok szállva; az osztja
                  meg velem az ágyát, mint hajdan a puszta kunyhóban, az üres kád alatt. Tudod, te
                  is ott voltál.</p>
				<p> A trombitás letette Kálmán asztalára a gondosan papírba takargatott füzetet, s
                  azután még egyszer jól megszorongatva kezét, eltávozott, kemény, verbungos
                  sarkantyúpengős léptekkel mérve végig a folyosót.</p>
				<p>Kálmán úrfi érzelmeiben valami zűrhang maradt vissza. Röstellte+ azt, hogy íme, ez a lószagú katona figyelemmel kíséri
                  azt, amivel már ő nemis törődik; ez megvonja szájától
                  a falatot, az édes pipát, hogy sovány lénungjából az egyetlen tudományos
                     folyóiratotmegszerezhesse; ez fáradságos katonai
                  munkája után, mikor a lovát megtisztította, mikor a zenekarból megszabadult, még
                  összegyűjti pajtásait, s olvas fel nekik abból, amit a magyar tudomány adhat. És
                  ő, akinek elő kellenejárni, mert nála van a láng, mely
                  világít, most a legutolsónak a háta mögött veszi fel azt, amit az neki kölcsön,
                  használat végett itt hagyott.</p>
				<p> Tehát csak fölvette azt és elolvasta.</p>
				<p> Egy fiatal magyar tudós levelei voltak azok, itthon maradt barátaihoz címezve;
                  miket a Tudományos Gyűjtemény szerkesztősége közrebocsátott.</p>
				<p> És azután, amint Kálmán beletévedt ebbe a rengetegbe, el is veszté benne magát
                  egészen.</p>
				<p> Amit olvasott, egész lelkét foglyul ejté.</p>
				<p>Egy merész, vasakaratú ifjú férfinak élményei voltak azok, ki egyedül,
                  segélytelenül, utasítatlanul nekiindult a kietlen világnak, melyet európai utazó
                  be nem járt soha, hogy nemzete hátrahagyott nyomdokait kövesse,+ hogy népét oly szerzeményekkel gazdagítsa, miről azt a
                  nagy világ majd megemlegeti.</p>
				<p>Hős az! Oroszlánszívű Richárd;*+ annak a szívével,
                  annak a kardja nélkül; az argonauták társa, az
                  aranygyapjú díja nélkül. Kolumbusvágyával, karthágói
                     Hanno tűzlelkével, Mózes+
                  ki rabnépének a szabadság Kánaánját keresi; egy őrült, kinek tébolyodása tudomány;
                  egy próféta, kit az Úr kettős tüzes nyelvei
                  megszálltak.</p>
				<p> Minő egyszerűség, minő igazság a leírásokban. Semmi frázis, semmi pátosz: a
                  meggyőző, szemmel látott való.</p>
				<p>Ha leírja, hogy a kopár földön hált: nem mondja, hogy az kemény volt; ha hófuvat
                  eltemette, nem mondja, hogy hideg volt; ha nap nap után nem talált emberi
                  hajlékot, nem mondja, hogy éhezett; ha vad rablónépek megüldözék, nem mondja, hogy
                  félt; ha sebeket kapott, ha megkötözték, ha megsütögették, nem mondja, hogy fájt;
                  ha nem találta azt, amit elérni akart, nem mondja, hogy csalatkozott; ha a
                  fáradságtól, a vészektől, az akadályoktól legyőzve,+
                  összeroskadt, nem mondja, hogy kétségbeesett; – újra fölveszi magát, s halad
                  mélyebben az ismeretlen világba. És amit leír, az csak a tudomány. A
                  vendégszeretetlen szikláról, a homoksivatagról csak a geolog beszél; a sok
                  hallatlan nevű vad nép szidalmaiból a philolog alkot összehasonlító tanulmányt.+ – Így beszélnek a dzungárok,
                  így a burjätek, így a vogulok. Mikor lázt kapott
                  közöttük, tanulmányozta ősi szokásaikat, hogyan gyógyítanak! Volt hely, ahol
                  megszerették, kínálták édes otthonnal, édesebb szerelemmel; nem maradt ott, ment
                  tovább, merre küldve volt. Átvándorolt lehetlen hegyláncokon, s leírta az
                  embernyomtalan havasok flóráját. Szolgált tatár úrnál rabszolgaként, s vágott
                  ólmot a Koliván-tónál mint elfogott szökevény rab; hált
                  menekülő zsiványokkal együtt a fehér skorpiók barlangjában, s leírta mint
                  természettudós a bányát, a skorpiót s a zsiványt; kiböjtölte egy faodúba elbújva
                  az altaji medvét, s lerajzolta a medvét.Belevesztette
                  a viharlepte tóba minden öltözetét, de megmentette táskájában minden iratait.+ És amikor a legelső civilizált emberrel összeakadt; az
                  egy orosz volt. S a barbár orosz megtudva, minő
                  kincseket gyűjtött a vándor hosszú útjában, kétezer rubelt kínált neki érte, ha
                  ezeket átadja a szentpétervári tudományos akadémia etnográfiai osztályának. S a
                  még barbárabb magyar nem adta azt az orosznak; hanem megkérte a barbár oroszt,
                  hogy keressen ki a mappán délnyugat felé egy kicsiny várost, aminek a neve Pest,
                  annak van egy kicsiny tudományos lapja: küldje el ezeket a leveleket annak ingyen.
                  S a barbár orosz elküldte azokat Pestre. A barbár magyar nem vette el értük a
                  kétezer rubelt, s a barbár orosz nem tartotta meg azokat ingyen. Így kerültek a
                  levelek haza.</p>
				<p> Mi vitte az írójukat tova, mi hozta a leveleket haza? Óh, ha azt nem értenéd
                  meg!</p>
				<p>Az a véghetetlen szerelem, aminek számára nincsen név a földön! Amiről énekelnek
                  a zsoltárok a babilonivizek mellett;* amitől elhervad az izlandi+
                  lakó a szárazföldön; amitől lángra gyullad a hideg német, s a forró francia
                  megőrül; – s csak te nem éreznéd meg?</p>
				<p> Csak te nem tudnád, hogy ki az az imádandó hölgy, aki álmodban megjelen; arca
                  olyan fényes, mintha Isten volna; olyan nagyszerű, mintha ország volna; mosolygása
                  olyan meleg, mintha a nap volna; könnyhullása olyan forró, mintha vér volna; ha
                  szemeit lehunyja, mintha meghalás volna; ha ismét felnyitja, mintha föltámadás
                  volna; némasága, mintha beszéd volna; ránézése, mintha hívás volna; gyászfátyola,
                  mintha örök éjszaka volna; két szemcsillaga, mintha két világ volna; megjelenése
                  oly véghetetlen, elmúlása oly elviselhetetlen; egész alakja oly kínzó, oly vonzó,
                  oly keblére záró!</p>
				<p> Csak te nem tudnád, hogy „ki az?” Te! A költő!
               </p>
			</div>
			<div type="chapter">
				<head> Az elefántcsontra festett kép </head>
				<p> Kálmánnak első dolga volt Kalender úrra rajtarontani, annak a tegnap kapott
                  csomagot pénz és nempénz tartalommal markába nyomorítani: „itt van, tessék; a
                  becsületszavamat pedig viszem vissza” – s aztán nem várni, hogy az érdemes úr mit
                  felel rá, hanem szaladni a sárkány barlangjából, mint akit a lidérc kerget.</p>
				<p> Onnan azután sietett Biróczyhoz. Úgy esett be hozzá, mint aki most úszta át a
                  Dunát, s maga is örül neki, hogy nem veszett bele.</p>
				<p> – No, itt vagyok! Parancsolj velem. Vigy, ahová akarsz.</p>
				<p> Biróczy igazi örömmel szorítá barátját kebelére. Ő tudta, hogy honnan menekült az
                  most meg.</p>
				<p> Aközben megérkezett a trombitás is. Hát még az hogy örült a viszonttalálkozásnak!
                  Nem titkolá előtte, hogy „egészen más vagy most, mint reggel voltál!”</p>
				<p> Ismét a régi vagy!</p>
				<p>Délben a három fiú együtt ebédelt a Griffben,*+ Kálmánt
                  nem bocsáták el többé kezeik közül. Délután pedig egyenesen Korcza úrnak
                  szolgáltatták ki. Nem lehetett neki többé elveszni. Korcza úr pedig, amint megérté
                  Biróczytól a helyzetet, rögtön gálába csapta magát, s vitte Kálmánt a hercegnőhöz,
                  hogy bemutassa őt neki; egyúttal, mint a Decséry család jószágigazgatójának,
                  magának is volt közlendője a hercegjóasszonnyal.</p>
				<p> – Én leszek a dominus frater tolmácsa; dominus frater pedig az enyim, s ha
                  valahol belerekedek a német szóba,rántson ki.</p>
				<p> A német diskursus Korcza úrnak gyönge oldala volt; Decséryéknél pedig az a
                  családi idióma, a gondolatoknak egymással való közlésére. Magyarul csak a nagyapa
                  beszél: a főispán is vagdal hozzá, ha rászorul; de
                  erősen idegen kiejtéssel s törve a szót. Az ifjabb családtagok éppen nem ismerősek
                  a magyar nyelvvel.
               </p>
				<p> A Decséry-palota Pest városnak azon részében épült, ahol még akkor csak
                  kertészlakok álltak; kettős szárnyú egyemeletes épület; nyílt, vasrácsos udvarral,
                  s hátul nagy kerttel. Még akkor nagyon poros út vezetett odáig. S aki nem
                  bérkocsin ment – (pedig hát arra ki pazarolná a pénzét?) –, annak a kapuhoz érve,
                  elő kellett vennie a zsebkendőjét s leverni a csizmáiról a port. A sárga csizmát
                  már nem viselték; a fénymáz fel volt találva, s a
                  csizmát bizony le kellett porolni, mielőtt a kastély keményfa lépcsőin felhaladt
                  volna az ember.</p>
				<p>A hercegnő kevés cselédet hordott magával; nagyon takarékos volt. Mikor pesti
                  kastélyában megszállt, a házmester feleségétrendelé
                  fel szobaleányul; egyetlen inasa volt az előszobában, ebből állt az egész
                  cselédség. Azonkívül rendelkezésére állt a jurátus, kinek egy földszinti szobában
                  volt a lakhelye.+</p>
				<p>Korcza urat és védencét nagy várakoztatás nélkül bebocsátá az inas a hercegnőhöz,
                  ki gazdálkodásból egyetlen szobát tartott elfoglalva keresztülutaztában. Többet
                  fűteni költségbe került volna; pedig a vastag, nyirkos falazatú kastély+ termei, örökké csukott redőnyeikkel, csak derék nyáron
                  melegesznek be maguktól.</p>
				<p>Itt a kis szobában fogadta el a tisztelgőket a hercegasszony. Korcza urat régen
                  ismeré már, s Jenőyt hallotta emlegetni. Nem voltak előtte ismeretlenek. Ott volt
                  az unokája is, kit szinte bemutatott.+</p>
				<p> A hercegnő kövér, elhízott asszonyság volt, erősen fehér arcszínnel, s csigákba
                  szedett szürke hajfürtökkel. Tekintete méltóságot és jóságot sugárzott,
                  meglátszott rajta a vágy, mindig jót tehetni, csak pénzbe ne kerüljön. Minden
                  szónál nagy nehéz lélegzetet szokott venni, úgyhogy az ember megsajnálta, mikor
                  beszélt: azt kellett hinni, hogy az neki igen nagy fáradságba kerül.</p>
				<p> A hercegnő csókolásra nyújtá az uraknak félkesztyűbe álcázott kezét, s könnyű
                  kézmozdulattal inte unokája felé: „Dorothea grófnő”, hogy annak is meghajtsák
                  magukat.</p>
				<p> Valóban hercegi bátorság kell hozzá, hogy valaki a leányát Magyarországon
                  Dorottyának merje kereszteltetni, ahol Csokonai
                  gúnyhőskölteménye e nevet oly csihéssé tette; ámde
                  híhatnák a grófnőt akár Medusának vagy Hecaténak, azért
                  ő ezzel a névvel is bámulatra méltó szépség volna.</p>
				<p>Mintha elefántcsontra volna festve; halavány arc, alig látszó incarnattal,* körülfogvaaranyfényű,
                  dúsgazdag hajfürtökkel, miknek pompáját az egyszerű fonadék csak neveli.+ Szemöldei és szempillái csaknem feketék; alattuk nagy
                  kék szemek: nem azok az unalmas búzavirágszín kékek, hanem a mély tengerszem
                  kékségéből valók.</p>
				<p> Hát az ajkak? Azok a parányi, rózsaszínű csigák. Vajon mire használja őket? Vajon
                  azok a madonnaarcok szoktak-e enni? Vagy ajkaikon át is
                  csak égi malaszttal élnek?</p>
				<p> De bizony beszélni is használja e finom ajkakat, s midőn Kálmán azt kérdi
                  tőle:</p>
				<p> – Comtesse, wie lange werden Sie inPesth
                     verbleiben?
               </p>
				<p> Szelíd mosolygással felel:</p>
				<p>– Morgen reisen wir ensemble!</p>
				<p> „Ensemble!” Milyen bűbájos szó! Lehet-e ennél gyönyörteljesebb szó a világon?</p>
				<p> Erről azután rájött a beszéd arra a tárgyra, hogy nem fél-e a grófnő az alföldi
                  pusztákon utazni, nem tartja-e kellemetlennek a hosszú út fáradalmait? És erre
                  mind az volt a válasz, hogy hiszen „ensemble” utazunk; ott lesz az, aki bennünket
                  véd és ápol.</p>
				<p>Kálmán el volt ragadtatva e csodaszép ajkak minden szavától, mely gyönyörében
                  csak Korcza úr háborította meg koronkint, ki is a hercegnővel folytatott
                  párbeszédben minden lépten belerekedt, s akkor aztán egy „wie heiszt man?”* interpellációval fordult Kálmánhoz segélyért. Nagy
                  munka volt az neki! A hercegnő ama bizonyos kereszt ügyében akart ügyvédétől
                  utasításokat nyerni, s nagy önuralkodásába került nem kacagni a szeme közé, mikor
                  ilyeneket mond neki Korcza úr egész komolysággal: „man musz dasz Kruczifix neu
                  versakramentiren lassen” (értsd: „újra beszenteltetni” .*+</p>
				<p>Mikor aztán a hercegnő felkeléssel jelt ád a továbbmehetésre, Korcza úr olyan jól
                  érzi magát, mint a rossz diák, aki az examenből+
                  megszabadult; Kálmán pedig egészen fel van magasztalva.</p>
				<p> Ez az „ensemble” szó ezekről a szép ajkakról egy új világot nyitott meg előtte.
                  Mint ahogy a szegény bűnös lélek előtt, az angyal hívására megnyílik a
                  mennyország.</p>
				<p> Mikor a lépcsőkön lehaladva, Korcza úrtól búcsút vett, kétszer is megcsókolta
                  principálisa arcáját;pedig biz az nem arra való volt.
                  Könnyei hullottak, mikor megköszöné neki iránta tanúsított szívességeit; aminek
                  azután Korcza úr úgy nevetett,hogy neki is csupa könny
                  lett tőle a szeme.</p>
				<p> – Jó fiú volt, fráter! – monda, megölelgetve Kálmánt –. Nagyon szerettem frátert.
                  Csak a főispánnak is kedvében járjon. Az nagyon sokat fog tehetni önért. Eddig is
                  nagyon szeretik. No, csak haladjon előre. Ha legközelebb találkozunk, én legyek
                  az, aki önnek alázatosan fog könyörögni kegyes gráciájáért.</p>
				<p> A fiskális aztán átadta Kálmánt Biróczy kezeibe. A kis sánta meg a trombitás
                  egész éjjel nem hagyták őt magára. De pedig már fölösleges volt a strázsálás.
                  Fogva volt ő jobban minden börtönnél, bilincsnél, egy kimondott szónak varázsával,
                  elmerülve, elsüllyedve tengerszem kékségű szép szemek örvényében.</p>
				<p> Az a másik asszony el volt feledve nála!</p>
				<p> Másnap korán hajnalban előjárt a nagy utazó batárd, mely elé négy postalovat
                  fogott be a császári egyenruhás postakocsis; a jurátusoknak segíteni illett a
                  felmálházásnál. Az ódivatú ablakos hintónak hátulja, teteje felcsatolt
                     bőröndökkel,dobozokkal lett megrakva; olyan volt
                  az, mint egy bárka, mely az özönvizet megúszni készül.</p>
				<p> Reggel négy óra volt, mikor a hercegnő és Dorothea a kastély emeletéből
                     alájöttek.Az inas cepelte utánuk útitáskáikat.
                  Kálmán és Biróczy a hintó ajtajánál vártak reájuk. Kálmán fringia kardját tartotta
                  kezében, Biróczy nagy ostentatioval engedett felöltönye
                  zsebéből két pisztolyagyat előtolakodni. Bíztató előkészületek egy alföldi
                  utazáshoz azokban az időkben.</p>
				<p> A hercegnő jó reggelt kívánt nekik; megkérdé, hogy reggeliztek-e már; nem bánta
                  akármit felelnek rá. Kálmán serényen nyújtá eléje kezét, hogy a hintóba felsegítse
                  a kettős lépcsőfokon; azután a comtesse lebbent fel, a hátulsó ülésben nagyanyja
                  mellett helyet foglalva. Következett Biróczy, szemközt jutva a hercegnővel az első
                  ülésben, míg Kálmánnak a negyedik üres hely kínálkozott, ahol térd térdet ért
                  Dorothea grófnővel.</p>
				<p>Az inas becsapta az üveges ajtót; a postakocsis belefújt a trombitába s a nehéz
                  bárka megindult a város sorompója felé, kegyetleneket zökkenve+ a primitív alkotású kövezeten.</p>
				<p> Szép tájai vannak a szívnek! Csakhogy változik bennök a világítás. Egyszer a hold
                  ábrándos ezüstje dereng fölöttük, másszor az éjjeli égés tűzfénye, néha az életadó
                  meleg nap.</p>
				<p> A rózsaszínű álomnak vége volt. Kálmán nem érzé többé sem a szenvedélyt, sem a
                  féltést, sem a gyönyör emlékét, sem a kínt: álom volt ránézve az egész. Gonosz
                  álom, amelyre azt mondjuk: jó, hogy csak álom volt!</p>
				<p> Ami szívének világát bearanyozta most, az volt a nap. Maga az életadó nap, egy
                  szűzi halovány arc!</p>
				<p>Milyen boldogság egy ilyen bárkában utazni, mely mindenkit olyan közel hoz
                  egymáshoz; naphosszant kényszerülve vannak szemközt ülni: minden új tárgya az
                  útnak alkalmat ad új beszédet kezdeni. Kálmán magában azt kívángatta, hogy bárcsak
                  valami regényes, kalandos veszedelem támadna valahonnan, amiből ő vitézül
                  kiszabadíthatná útitársnőit. Fájdalom, a sors oly mostoha volt, hogy ezt a
                  kívánságát teljesítetlen hagyta. Nem támadták meg rablók a hintót; nem ragadták el
                  szilaj paripák; nem borult föl vele a tiszarévi komp; s így nem adatott meg neki
                  az alkalom, hogy vitézlő harcban megvívhasson, s habok árjában megúszhasson
                  bámulatának tárgya előtt. Annál több alkalma akadt kitüntethetni
                  szolgálatkészségét az állomásoknál, midőn az előfogatot
                  kellett kisarkallni,bírákkal, kocsisokkal perlekedni,
                  vendéglősöket tiszta szobák, tiszta víz s más egyéb lehetetlenségek előállítására
                  kényszeríteni. Ezekben Kálmán szokatlan erélyt fejtett ki: Biróczy nagy
                     bámulatára.+</p>
				<p>– Sohasem hittem volna, hogy te pörölni is tudsz! Hja,+
                  mihez nem tud az ember, ha a nap rásüt?</p>
				<p> Délután egy végtelen sík, unalmas rónán döcögött végig a bárka. Az idő meleg
                  volt. Kálmán egy ideig magyarázta a comtesse-nek a délibáb tengerében úszó
                  szigeteket, tündérmeséket gondolva ki hozzá, egyszer aztán azt vette észre, hogy
                  az elefántcsontra festett szentkép a tündérmeséken elaludt.</p>
				<p> A hercegnő régen tette azt. Az egész úton mindig szunyókált.</p>
				<p> Egyszer aztán Dorothea is hátrahajtá szép fejét a hintó puha támlányára s
                  elszenderült.</p>
				<p> Kálmán ott maradt „egyedül”, néma bámulatát az átszellemülésig kielégíteni.</p>
				<p> Belenézhetett a napba!</p>
				<p> Most látta még csak, minő földöntúli tüneménnyel van találkozása. A halvány
                  tündérarc ragyogni látszott a körüle ömlő glóriától. Egy elszabadult hajfürt
                  nehány szála csiklandani látszott arcáját:óh, hogy
                  azon segíteni nem volt szabad! A parányi nyitva feledt ajk valamit látszott
                  suttogni álmában: óh, hogy azt meghallani nem lehetett!</p>
				<p> A hintó gördült a szikfüves pázsiton, lekerülve a döcögős országútról a gyepesült
                  kerékvágásba, az előfogat csengettyűje egykedvűen csilingelt; a távolban a
                  bölömbika búgásahangzott a nádasokból. A két hölgy
                  aludt, a két jurátus pedig ébren volt.</p>
				<p> – Vigilasne? – szólalt meg Biróczy.</p>
				<p> – Non. Mortuus sum.</p>
				<p> – Sub spe resurrectionis…</p>
				<p> (Ez a párbeszéd magyarul így hangzik: „Ébren vagy-e?” – „Nem. Meghaltam.” – „A
                  feltámadás reményében…”)</p>
				<p> Miért beszéltek latinul?</p>
				<p> Azért, hogyha a hölgyek mégis nem találnának aludni!</p>
				<p> Talán olyasmi volt a tárgya beszélgetésüknek, amit a hölgyeknek nem kellett
                  megérteni?</p>
				<p> Körülbelül.</p>
				<p> Biróczy folytatá latinul.</p>
				<p> – Boldog konstelláció a tied.</p>
				<p> – Perihelium. (Napközel.)</p>
				<p> – Az enyim ecclipsis. (Mikor a hold eltakarja a napot.)</p>
				<p> Ezen mosolyogtak egy kicsit.</p>
				<p> Kálmán folytatta bámulatát az „alvó nap” iránt.</p>
				<p>– Quanta species!… sóhajtá+
                  fel Biróczy.</p>
				<p> Ezért aztán kapott Jenőy könyökétől egy oldaldöfést.</p>
				<p>Amit mondott, az Phaedrusnak egy meséjében van; annyit tesz, hogy „minő szépség!”
                  – hanem azután következik még egy mondás, ami már gorombaság: „…sed cerebrum non
                     habet.+” (De nincs veleje.) Kálmán emlékezett a
                  folytatásra, s ezért a megtorló könyöktaszítás Birócry bordái közé.</p>
				<p> Biróczy tréfásan mentegetőzék.</p>
				<p> – Azért mondám,mert nem tud magyarul.</p>
				<p> – Majd megtanul.</p>
				<p> – Ki tanítja meg?</p>
				<p> – Én!</p>
				<p> – Magasan áll.</p>
				<p> – Nőni fogok, míg elérem.</p>
				<p> Hanem e vakmerő mondásnál egyszerre elakadt a szó Kálmán ajkán. Elhűlt egy
                  látománytól. Az pedig nem volt valami ijesztő látás. – Amint e szót kimondá, az
                  elefántcsontra festett szentkép arcáinkönnyű pír
                  hajnallott által. Talán hallá? Talán érté? Tán attól pirult el? – Ha úgy
                  volna?</p>
				<p>Kálmánt megnémítá e bűvös-bájos látvány; csábultan inte Biróczynak, hogy ne
                  beszéljen tovább; a figyelmeztetésre nem is volt több szükség, mert egy zökkenése
                  a bárkának egy árkon keresztülugortában, egyszerre fölébreszté mind a két hölgyet;
                  a hercegnő uram Jézust kiáltott ijedtében, Dorothea pedig felnyitá a szemeit és
                  mosolygott. Mint ahogy mosolyognak, akik valami kedves álomból ébrednek+ föl. Kálmánnak olyan jólesett, hogy ő mosolyog. S a
                  szép szemek aztán ismét lecsukódtak,mintha hívnák
                  vissza a félbeszakadt álmot.</p>
				<p>Hanem a hercegnő nem hagyott többé semmi ilynemű tündéreknek való élvezeteket
                  meghonosulni a közös bárkában. Elkezdett beszédes lenni, s minden szavát Kálmánhoz
                  intézte. Meg akarta tőle tudni a távol és közel látszó tornyok városainak neveit;
                  az útfélen elmaradozó kórók neveit, a légben elrepülő madarak neveit;
                  megismertette magát családjával; s miután kikérdezte az ifjút a földrajzból, a
                  természetrajzból és heraldikából, sorba vette a bölcsészetet, a történelmet,+ a magasabb államtudományokat s azokból úgy
                  megegzaminálta, akár egy professzor. Kálmánnak volt egyéb dolga, mint az
                  elefántcsontra festett szentképre áhítatoskodni.</p>
				<p> S ez aztán így tartott, míg csak a decséri kastély kapuján be nem hajtattak.
                  Kálmánnak az volt a kötelessége, ami a malomnak, mikor a zsilipet felnyitják
                  mögötte: őrölt.</p>
				<p> A kastély udvarán már cseléd- és tisztviselősereg fogadta az érkezőket. Alkonyat
                  volt. A főispán maga a tornácig lejött anyját és leányát elfogadni. Volt egy
                  feszes szava Kálmán számára is; utasító, hogy majd a kulcsár el fogja vezetni
                  szobájába. Egy széles márványlépcsőn eltűnt Kálmán elől az idáig bámult tünemény,
                  őt pedig Biróczyval együtt a kulcsár felvezeté egy mellék csigalépcsőn a jurátusok
                  lakosztályába, mely egy roppant teremből, három kis szobára volt vékony
                  keresztfalakkal felosztva; a szobák ablakai egy rengeteg parkra nyíltak, melynek
                  százados hársfái éppen akkor rakva voltak virággal, mintha aranyból volnának
                  lombjaik; s a nyitott ablakokon át beszűrődőesti
                     légmintha mézzel volna terhes.</p>
				<p> – Nos, hát megbántad-e, hogy idejöttél? – kérdi Biróczy barátjától.</p>
				<p> Egy hosszú, forró kézszorítás volt rá a felelet.</p>
				<p> Ezen az estén nem látta többé Kálmán a grófnőt. A hölgyek fáradtak voltak, a
                  fiatal jurátusoknak szobájokba szolgáltatta fel a szakács az úri estebédet.</p>
				<p> Ah, ez aztán más állapot volt, mint Korcza úrnál patvaristának lenni. Decséry
                  főispán jurátusai már úgy élnek, mint gróf úrfiak. A cselédség is szokva van
                  hozzá, hogy azokat az ifjakat, akik ily jogapródi minőségben a házhoz kerülnek,
                  úgy tekintse, mint akikből évek múlva mind nagyságos és méltóságos s ki tudja, tán
                  még excellenciás urak is lesznek.</p>
				<p> Kálmán úgy aludta át első álmát ebben a kastélyban, mint aki az igazi boldogság
                  küszöbén belépett.</p>
				<p> Másnap a reggelihez már áthívták a jurátusokat a grófi étterembe. Tíz órakor
                  reggeliztek, ősmagyar szokás szerint, melyet az akkori francia divat véletlenül
                  utolért. Jelen volt az öreg gróf is; most is ugyanazon kék kabátban, s alázatos
                  fejhajtással üdvözlé Kálmán barátunkat; ki nem bírt arcának parancsolni, hogy el
                  ne vörösödjék, mikor az a fatális „két garas” eszébe jut. Szinte jólesett neki,
                  hogy annál az első találkozásnál Dorothea nem volt ott; az ő szemei nem láthatták
                  ügyetlen elpirulását. Később pedig nagyon szerette volna megtudni, miért nincs ő
                  is itt. Talán rosszul lett? De nem lehetett kérdezősködnie.</p>
				<p> A reggeli után a főispán szépen kezet csókolt a hercegnőnek. Ugyanazt tette az
                  öreg gróf is és az öreg jószágigazgató, s azután a két
                  ifjú is. Az látnivaló volt, hogy ennél a háznál a hercegnő parancsol.</p>
				<p> Kálmán ugyan hozzá volt szokva, hogy olyan asszonyságot lásson, aki parancsolni
                  tud; hanem ez még a nagymamánál is jobban ért hozzá. A hercegnő parancsolatja nem
                  zajos, nem heveskedő;egy tekintet elég tőle, hogy a
                  halandó tudja: álljon-e vagy menjen?</p>
				<p> – Direktor úr – monda az öreg gróf –, ha a hercegnőnek úgy tetszenék, hogy ma a
                  családi gyűlésben elnököljön, szíveskedjék uraságod az iratokat előkészíteni.</p>
				<p> – Már az archívum asztalán állnak – felelt az igazgató.</p>
				<p> – Meg voltam felőle győződve – mondá az öreg gróf nagy tisztességgel.</p>
				<p> Azzal ismét a hercegnőhöz fordult:</p>
				<p>– Kit kíván a hercegnő a két juratus tabulae regiae notarius* közül a családi tanácskozmányhoz vonni mint jegyzőt? A másik ifjú úr
                  hadd menne addig sétálni a parkba. Talán Biróczy urat?</p>
				<p> – Nem – szólt a hercegnő –, Jenőy úr jön velünk.</p>
				<p> Nagy kitüntetés volt.</p>
				<p> Az étteremből átmentek az archívumba, melynek ódon faragványú tölgyfa szekrényei
                  az ős család levéltárát őrzék, s ott egy hosszú zöld posztóval bevont asztal
                  mellett helyet foglaltak. A hercegnő elnökölt, s balfelől helyet mutatott
                  Kálmánnak.</p>
				<p> A direktor kibontá az iratcsomagot, s egy dokumentumot kihúzva belőle, elkezdé
                  azt fennhangon olvasni. Latin okmány volt.</p>
				<p> Kálmán nem hallgatta azt az okmányt, hanem rettegésteljesen tekinte a hercegnő
                  arcára: „vajon érti ez ezt?”</p>
				<p> Mikor az okmány fel volt olvasva, a hercegnő inte, hogy ő akar beszélni.</p>
				<p> És aztán megszólalt a legválasztékosabb klasszikus latinsággal, amilyenen csak
                  valaha férfiak beszéltek, szólt a tárgyhoz nagy bölcsességgel és éles
                  felfogással.</p>
				<p> Kálmán azt érzé, hogy forog vele az egész hosszú asztal körös-körül. Szeretett
                  volna elsüllyedni a föld mélységes kebelébe.</p>
				<p> Azonban ezúttal a föld alá elsüllyedni Kálmánnak nemcsak nem lehetett, de nem is
                  volt szabad; éppen olyan tárgy forogván a családi tanácskozmány szőnyegén,
                  amelynek előzményeit éppen ő ismeré legjobban; az a bizonyos revindikált
                  kereszt.</p>
				<p> Hazakerült már, fel is volt állítva; tiszteletére egy kápolna emelve, mindkettő
                  ünnepélyes beszenteltetésre vár. Elébb azonban tanácsot kell tartani afölött, hogy
                  biztosítva van-e kellő törvényes eljárással az utókor számára e visszavívott
                  ereklye; nehogy a hitetlenek beleköthessenek, s e tárgyban Kálmánhoz többrendbeli
                  kérdés intéztetett, mikre meg kellett felelnie.</p>
				<p> Mindenki latinul beszélt hozzá.</p>
				<p> E tekintetben csak a főispán tett kivételt, kinek igen rossz előadása volt; s ha
                  elkezdett latinul beszélni, mikor elakadt, ott átcsapott a németbe, s folytatta
                  németül, míg abban is elakadt, s aztán ismét visszament a diákba.</p>
				<p> Kálmán pedig átkozta magába még azt is, aki legelőször diák grammatikát árult
                  Magyarországon.</p>
				<p> Még csak az az egy menedékgondolatja volt, hogy talán mégis aludtak a hölgyek
                  akkor, mikor ő a hintóban Biróczyval beszélgetett, s nem hallották, miről volt
                  szó. Mert ha meghallották, akkor meg is értették.</p>
				<p> Ettől a menedékétőlis meg lett hát fosztva.</p>
				<p> Mikor a családi tanácskozmánynak vége volt, a hercegnő feloszlatá a gyűlést.
                  Kálmánnak pedig inte, hogy maradjon ott.</p>
				<p> Kálmán titkolni akarta remegését; de arca elárulá. Nem bírta szemeit a
                  hercegnőhöz fölemelni.</p>
				<p> Mikor aztán a férfiak eltávoztak, a hercegnő lassú nyomatékos hangon mondá
                  latinul Kálmánnak.</p>
				<p> – Non semper, qui oculos clausos habent, dormitant. (Nem mindig alusznak, akiknek
                  szemük hunyva van.)</p>
				<p> Kálmán arca lángba borult e szóra.</p>
				<p> Erre a hercegnő azt mondta neki:</p>
				<p> „Jól van.”</p>
				<p> És aztán nem beszélt hozzá többé latinul.</p>
				<p>– Jól van. Legyen úgy, ahogy ön mondta. „Fel akarok hozzá nőni!” Tehát nőjön+ ön! Ez olyan devise, amit az
                  ír a címere fölé, akinek ereje van hozzá.</p>
				<p> Most azután fel merte emelni szemeit Kálmán.</p>
				<p> – Lássa ön; én az olyan embereket, akiknek erős akaratuk van, szeretem. A
                  merészség nemesség. Elmondok önnek egy történetet, amit talán hallott is már. A
                  mostani kancellár, fiatal köznemes korában
                     nagybátyjaházánál volt, mikor ahhoz úri vendégek
                  érkeztek, s nagybátyja éppen vásárra akart utazni. A vendégek sajnálták, hogy
                  visszatartják a háziurat a szándékolt útból, s az ifjú unokaöcs ajánlkozott, hogy
                  majd ő lesz házigazda nagybátyja helyett; mire az öreg úr magas méltósággal mondá:
                  „ohó, öcsém, addig még sokat kell nőnöd, amíg az én vendégeimet elfogadni érdemes
                  leendsz”. Az ifjonc pedig azt felelte: „éspedig lesz idő, amikor a király
                  vendégeit is én fogadom el.” És felnőtt odáig, ahol ezt elérte. Most Magyarország
                  kancellárja, s minden zászlósúr meghajolva lép be hozzá. – Látja ön maga előtt ezt
                  az utat? Nyitva van mindenki előtt. Csak szív kell hozzá és ész. Önről sokat
                  beszéltek már nekem. Beszéltessen ön magáról még többet. Én figyelni fogok önre.
                  Amennyit nyer ön a világ előtt, annyit nyer énelőttem. Én csak kétféle embert
                  látok meg: urat és szolgát. Önön van, hogy milyen alakban tegye magát előttem
                  láthatóvá. Minden más alakban láthatatlan lesz ön előttem. Ebben a légkörben nem
                  játszanak regényt; senkinek sincs alkalma hozzá. Itt csak fényleni szabad: vagy
                  egyenruha, vagy az ész sikere által. Önben van ész, akarat és erő; használja fel.
                  Gondoljon ön arra, hogy én emlékezem önnek szavaira, s tán tapasztalni fogja,
                  midőn nagy lépcsők előtt áll, hogy egy látatlankéz
                  önnek karja alá nyúl és emelkedni segíti.
               </p>
				<p> Kálmán annyira meg volt hatva, hogy megcsókolta a hercegnő kezét, pedig talán
                  etikett ellen is volt.</p>
				<p> Felelni nem tudott semmit annyi jóságra. Nem is volt szükség, mert a hercegnő még
                  tovább is elhalmozá kegyeivel.</p>
				<p>– Önök egymás közt beszélve hibául számíták be Dorotheának,+ hogy magyarul nem tud. Ennek az oka egészen a viszonyokban van. Miért
                  tanulta volna ezt a nyelvet? Hogy megértse, amit a parasztok egymás közt
                  beszélnek. Erre semmi szüksége, mert velük nem érintkezik. Tanácstermeinkben csak
                  a latin nyelvet hallja. Társaságban, közéletben, az udvarnál németül beszélnek. A
                  külföldön francia a társalgás. Énekelni olaszul tanult. Ha olvasni akar, német,
                  angol, francia könyvtáráll előtte. Mire használja a
                  magyar nyelvet? Nincs semmi, amit megtudjon általa. Csokonai eroticumait nem
                  adhatom a leányom kezébe.
                  Amit eddig magyar költők írtak, az mind férfiaknak való. Leányokra nem
                  számítottak. – De hát én mégis igazat adok önnek. A leányokból egyszer nők
                  lesznek, s egy magyar férjre nézve orcapirító az, ha neje nem tudja az ő nyelvét.
                  S meglehet, hogy Dorothea magyar férj neje lesz. – Ön azt mondta, hogy meg fogja
                  őt tanítani magyarul. Nem bánom. Adjon neki naponkint egy órai oktatást a magyar
                  nyelvtanból.</p>
				<p> Kálmán azt hitte, hogy az üdvösség kapuja előtt áll. Nagy önuralkodásra volt
                  szüksége, hogy el ne árulja e percben azt a gyönyört, ami szívét betölti. Némán
                  meghajtá magát, s miután a hercegnő inte neki, szótlanul eltávozott.</p>
				<p> Szobájába érkezve, szerencsének vette, hogy Biróczyval nem találkozott. Ez
                  érzelemmámorban egyedül akart maradni. Ezer fennhéjázó terv született agyában, s
                  valamennyinek a végén, mint a Jákob lajtorjája magasán,
                  ott ragyogott az az elefántcsontra festett drága szentkép, akit el kell érnie, ha
                  még olyan magasan van is.</p>
				<p> Fényes ábrándjaiból csak az ebédre hívás zavarta fel.</p>
				<p> Most már egész biztossággal lépett be a főúri terembe. Azt hitte, otthon van
                  abban.</p>
				<p> A grófi ebédterem nagy társaság számára volt alkalmazva. A főispán megszoká, hogy
                  mindig hosszú asztal legyen előtte, körülülve vendégektől vagy családtagoktól;
                  kevesedmagával nem szeretett ebédelni. Ha mást nem, vándorszínészeket, utazó
                  diákokat fogatott el az úton, azokkal pótolta ki az üres helyeket, s egy írnokának
                  állandó hadkészletben kelle magát tartania, hogyha történetesen az asztalnál
                  tizenhárman ülnek, a fatális számot tizennégyre emelni segítsen.</p>
				<p> Maga a család és hozzátartozandói is nagy számot adtak ki.</p>
				<p> Az asztalfőt elfoglalta a hercegnő; mellette ült az öreg úr jobbról, balról a
                  főispán, az öreg úr mellett Dorothea grófnő, az ő kegyence, amellett Zuzanne
                  kisasszony, a hercegnő társalkodónéja; a főispánon túl a három kis grófocska: tíz,
                  nyolc és hat éves úrfiak; mellettük pater Demsus, a fölkent fejű nevelő, azokkal
                  szemben azután a két jurátus, Kálmán Zuzanne mellett, az asztal végén pedig
                  monsieur Henry: a francia táncmester. Ezúttal éppen tizenketten voltak.</p>
				<p> Ez a monsieur Henry pedig szerecsen volt.</p>
				<p> A legtökéletesebb néger arc, lapos orral, vastag ajkkal, eleven szemekkel, kondor
                  gyapjúhajjal.</p>
				<p> Hanem azért ő volt a társaságnak a lelke.</p>
				<p> Amint pater Demsus elmondá az asztaláldást, melyet a többi családtagok állva és
                  kezeiket összetéve hallgatának végig, monsieur Henry vágta a legájtatosabb képet,
                  s oly nagyot fohászkodott, amilyent csak egy igazi francia igazhivő
                  fohászkodhatik, s amint az ámen kimondatott, olyan jókedvvel vágta le magát a
                  karszékbe s kapott a kanálhoz, amilyenre csak egy igazi francia képes.</p>
				<p> Kálmán is utánamondta az áment. S úgy tetszék, mintha azon a hosszú fényes Jákob
                  lajtorjáján ez lett volna az első hágcsófok. – Még sohasem imádkozott életében
                     latinul. Most először.</p>
				<p> Akkor aztán megeredt mr. Henry esprit-je, s tartotta élcekkel és adomákkal
                  mindvégig a társaságot.</p>
				<p> Kálmánnak pedig nem voltak fülei a táncmester élcei számára, csupán szemei:
                  Dorotheát lopva bámulgatni; aki viszont fel nem emelé a szemeit soha a tányéráról,
                  s fejét félre nem fordítá az egész ebéd alatt.</p>
				<p> Mr. Henry pedig több ízben intézé szavait «monsieur Clamant»-hoz, ahogy ő Kálmánt
                  címezte; (soh’se tudta senkinek a nevét megtanulni), de attól feleletet nem
                  kapott. Kálmán arisztokrata volt már. – Ebéd után pedig Biróczyval kisétálván a
                  parkba, a sánta Asmodeus ilyen észrevételekkel
                  gazdagítá Kálmán ismereteit:</p>
				<p>– Hallod-e, én már ezt az egész házat kiismertem. Itt a legnagyobb úr, akié
                  minden, az öreg Decséry; de az senkinek sem parancsol. Ennek parancsol a fia, a
                  főispán. A hercegnő, az parancsol mind a kettőnek. A hercegnőnek parancsol
                  föltétlenül pater Demsus, a nevelő. Őnevelőségére nagy befolyást látszik
                  gyakorolni Zuzanne kisasszony; – s viszont Zuzanne kisasszony ennek a franciába
                     ojtottnégernek a praestigiuma* alatt látszik állani. Azért, ha ennél a háznál előre akarsz menni, azt
                  tanácsolom, hogy járj a kedvébe ennek a szerecsennek.</p>
				<p> Kálmán azt felelte neki rá, hogy «nagy bolond vagy!», s hátba ütötte jól ezért a
                  bolond tanácsadásért.</p>
			</div>
			<div type="chapter">
				<head> A messzelátó család </head>
				<p>Könnyű a regényírónak, mert ezazt írhatja, ami neki
                     tetszik; de nehéz a történetírónak, mert ennek+ azt kell írnia, ami igaz. A mai realisticus korban
                  pedig már azzal sem elégszenek meg, ha valamit hiteles okiratokkal megerősítve
                  bizonyítunk, hogy valósággal megtörtént; még azt is megkívánják, hogy
                  felvilágosítást adjunk róla, miszerint az a mechanika, kémia és elektromagnetizmus
                  szabályai szerint lehetséges is volt, hogy megtörtént legyen.</p>
				<p> A régimódi spiritus familiarisok nem segítenek ki többé. A „véletlen” nem
                  fogadtatik el a forgalomban, s a „szerelem” megengedtetik ugyan, de a genezisére
                  nézve alapos indokolást vár.</p>
				<p> Az a kérdés, hogy mi oka lehetett a Decséry családnak a „véletlen” és a
                  „szerelem” csillagképleteinek a maga egét megnyitni.</p>
				<p> Hogy Kálmán gazdag család örököse, az nem elég indok. A Decséryek mégis ötszörte
                  gazdagabbak és rangjuk magasabb.</p>
				<p> Kezdjünk az analízishez.</p>
				<p> A Decséry grófok egy „messzelátó” családot képeztek.
               </p>
				<p> A „messzelátás” ezúttal magasabb értelme a spekulációnak.</p>
				<p> A messzelátás, vagy mondjuk, hogy spekuláció, saját bennszületett ösztönt és
                  tehetségeket kíván. Akibe ez beleszületett, az annak minden körülményben hasznát
                  veszi.</p>
				<p> A Decséry családnak minden tagja: örege, kicsinye ilyen messzelátási tehetséggel
                  van megáldva (talán még Dorotheát vegyük ki).</p>
				<p>Már a kicsi grófoknál is megvan az. A majoresco igen ájtatos,+ imádkozni szerető fiú, ki mindennap ott ministrál+ a családi kápolnában, mikor pater Demsus misézik, és áhítattal viseli a
                  csipkés choral inget a veres zubbony felett. A
                  másodszülött gyönge félénk gyermek, ki megijed a puskalövéstől, s kit a legkisebb
                  szülött is megtépász, mihelyt a nevelő szeme nincsen rajta; a legkisebb gróf egy
                  mérges verekedő kis myrmidon, ki mind a két bátyjánál
                  vitézebb, s tűzzel és késsel játszik.</p>
				<p> Hanem azért mind a hárman tudják már és előre beszélik, hogy a legkisebb, amelyik
                  olyan mérges és vitéz: az lesz pap. Lesz belőle püspök. A másodszülött, az a
                  félénk: az lesz katona. Lesz belőle generális. A legelső, az az ájtatoskodó pedig:
                  a jövendő főispán. Már ilyen kicsiny korukban tudnak a hajlamaik ellen való
                  pályákra spekulálni.</p>
				<p>Az öreg apa nevezetes acquisitor. Ő uradalmakra
                  spekulál. Óriási vagyont szerzett össze ezen az úton. Elád, cserél, újra vásárol,
                  zálogba vesz, aukciót ád, virtualitásokat vásárol,
                     impetrál, kiváltogat, commassál,* ismeri az egész országban létező nagy földbirtokosok helyzeteit, előre
                  kiszámítja, mikor kerül egyik-másik nagy domínium kéz alatti eladásra,
                     subhastatióra; előre készen tartja a pénzt, hogy
                  mindenkit megelőzhessen.</p>
				<p> A főispán messzelátása aztán egészen más irányú. Neki magasabb spekulációi
                  vannak; nem domíniumokra, de egész országra terjednek ki: s ebben anyja, a
                  hercegnő a vezetője.</p>
				<p> Van egy magyar szó: „nexus”.</p>
				<p> Ez a „nexus” az egyedül nagyhataloma világon.
                  Uralkodók sainte alliance-a, pártok, hivatalnoksereg,
                  titkos társulatok, ligák, jezsuiták, szabadkőműves páholyok, mind elhalványulnak e
                  hatalmas szó előtt: „nexus”.</p>
				<p> Ott ül az a bírói székben, ott szavaz az urnánál, ott suttog a boudoirban, ott
                  szónokol a hordó tetején, ott tanácskozik a zöldasztalnál, ott lovagol a hadsereg
                  előtt, ott nyitja az audienciatermek ajtajait,ott
                  informál a minisztereknél, ott táncol az udvari bálokban, ott vezeti a
                  menyasszonyt az oltár elé; szerez mindent, amit ember vágya kíván: pénzt, rangot,
                  hivatalt, szerelmet, érdemjeleket, kedvező ítéletet, népszerűséget; s kisegít
                  minden bajból; – ez a „nexus”.</p>
				<p> Ennek a nexuscsinálásnak a titkával bírt a hercegnő s őutána fia, a főispán.</p>
				<p> Összeköttetéseik hálózata magában foglalt minden számításba vehető kört; a
                  császári és nádori udvartól kezdve a megyei zöldasztalokig.</p>
				<p> Egyik intézménye a nexuscsinálásnak volt a családnál a jurátusi rendszer.</p>
				<p>A „jurátus” valami mitológiai személy volt, akinek a létezését+ még majd utoljára el sem hiszik.*</p>
				<p>A húszéves fiatal jogtudós gyereket egyszerre megteszik olyan nagy úrrá, akinek
                  szabad volt kardot viselni az utcán, szabad volt belépni a királyi kúria titkos
                  tanácskozásainak zárt ajtaján, s feljegyezni az előadottakat; aki leülhetett a
                  királyi személynök asztalához, s táncolt az udvari
                  bálok grófnőivel; akinek bizonyságtétele egymagában annyit ért a törvény előtt,
                  mint a szolgabíróé és esküdté együtt, akinek joga volt pecsétes levéllel berontani
                  a nemesi udvarra, s annak birtokosát evocálni, megcitálni, admoneálni, inhibeálni,
                  s szükség esetén a pecsétes levelet annak a kapujára hivatalosan kiszegezni; sőt
                  akinek még az 1723-dik 50. t. c. országos fizetést is rendelt;* s akinek mindezekért kemény esküvést kellett letennie, hogy méltóságát
                  híven viselendi, s a nagy titkokat, miket megtud, el nem árulandja.</p>
				<p> Ez így tartott egy esztendeig.</p>
				<p> Akkor aztán letette a cenzúrát, megkapta a diplomát, s azzal vége volt a
                  dicsőségnek, letetettéka kardját, becsapták az orra
                  előtt a kúria tanácsterménekajtaját, eltették a székét
                  a királyi személynök asztalától, megszűnt a méltóság, a fizetés és a dicsőség, s
                  mehetett vissza megint szegény ördögnek, akinek ugyan szépen kell könyörögnie,
                  hogy az emberekkel sűrűn benőtt világban neki is szorítsanak egy kis helyet.</p>
				<p> Tehát ilyen ideiglenes nagyságokat szokott maga mellé szedni Decséry főispán
                  kettőt, hármat, néha többet is; akiket aztán másik évben megint mások váltottak
                  fel.</p>
				<p> Neki mint főispánnak ugyan szokásosabb lett volna a sok jurátus helyett egy
                  titkárt tartani, s alacsony gondolkodású emberek azzal rágalmazták, hogy azért
                  követi ezt a rendszert, mert a titkárnak fizetést kellene adni, a jurátusnak pedig
                  csak ellátás kell; hanem ez tévedés volt. A főispánban és az egész családjában
                  volt ugyan nagy adag takarékosság; de a jurátusi rendszer őnála messzebb látó terv
                  volt.</p>
				<p> Ő kiszemelte magának az ország fiatalai közül azokat, akik ész vagy birtok
                  szerint nagy reményekre jogosítottak, s azokkal úri házában úgy bánt, mint saját
                  gyermekeivel. Nem! Jobban, mint emezekkel. S az ifjú kedély háládatos. A legelső
                  benyomások örökké megmaradnak benne.</p>
				<p> Mikor az év beteltén egy jurátus megvált a grófi háztól, öntudatlanul vitte
                  magával azt a láthatlan, de elszakíthatlan fonalat, amely őt kötve tartja
                  hozzá.</p>
				<p> Aztán a főispán jurátusai nem mentek vissza szegény ördögöknek, kik könyörögnek
                  egy kis helyért a világban. Tapasztalhatták, hogy amint kiléptek a világba,
                  mindjárt találtak ott valami üres helyet a maguk számára, s az a hely egyre
                  tágult, emelkedett.</p>
				<p> Ilyenformán lassankint minden körbe elhatoltak a láthatlan fonalak, mik a Decséry
                  háznál folynak össze: az ő pártfogoltjai, lekötelezettjei mindenütt jelen voltak;
                  befolyása alá és fölfelé mindenüvé elterjedt, s ha Decséry hercegnő valamire azt
                  mondta: ennekígy kell lenni, az bizonyosan úgy is
                  történt meg.</p>
				<p> Ekkor keletkezett valami, ami még eddig nem volt. Valami új, egészen névtelen
                  dolog.</p>
				<p> Nincs is a szótárban mi az.</p>
				<p> Hát például mi az: hogy mikor a csendes megyei gyűlésen a főispán szépen
                  kihirdetteti a pátenst, egyszer csak az asztal túlsó végén feláll valaki, s azt
                  mondja, hogy a pátenst kihirdetni törvény szerint nem szabad?</p>
				<p>Vagy hát az micsoda, hogy mikor a főispán a megye határán megjelen holmi
                  ujoncozás és adóügy végett, ott egy marcona alakokból álló deputáció várja, az
                  első alak így mutatja be magát: „én Varjú
                  vagyok”, a második így szól: „én
                   Farkas
                  vagyok”, a harmadik azt mondja: „én
                   Medve
                  vagyok”, s hasztalan szabódik a megrettent főúr, hogy
                  „kérem, én emberekhez jöttem, nem vadállatokhoz”; azok tartanak neki egy olyan
                  értekezést törvényességről és alkotmányosságról, hogy a főúr a kannibálok között
                  szeretne inkább lenni.</p>
				<p> És hát az micsoda, mikor fiatal, pelyhes állú ifjoncok elkezdenek titkos
                  gyülekezeteket tartani, s vajúdásba hozzák merész, teremtő lélekkel a megvénült
                  világot?</p>
				<p>Valami mozog a porban… a Spitzbergák*+ „élő iszapja”
                  dagad, s új alkotásra készül.</p>
				<p> A világ olyanná alakul, amilyenné a fiatalságot nevelik.</p>
				<p> Húsz esztendő elég egy metamorfózisra, mely egy egész országot átváltoztat. De
                  hátha ez a szív, mely az ifjú kebel adománya, kitör a fölötte terülő tengeren
                  keresztül, s egy új világot tol fel a hullámok közül, Neptun dacára?</p>
				<p> JenőyKálmán vezérfénye volt az akkori
                  fiatalságnak.</p>
				<p> Ez oldja meg a Decséry házhoz jutását, ez az első fogadtatást.</p>
				<p> Ha engedi magát vezettetni a magasra, vezetni fogják odáig, ahol a cél ragyog, ha
                  nem engedi, eldobják, s ott hagyják fekünni a földön.</p>
				<p> Meglássuk hát, el lehet-e fogni a meteort egy lepkefogóval.</p>
				<p> Ha Kálmán az egekben képzelte, úgy Biróczy nagyon is a földön érezte magát ennél
                  a háznál. Talált olyasmire, ami egy kezdő jogtudósra nézve megbecsülhetetlen, két
                  veszekedő társra. Az egyik volt pater Demsus, a másik monsieur Henry.</p>
				<p> Monsieur Henrynak délelőtt volt üres az ideje, amikor pater Demsus a kis grófokat
                  mindenféle tudományokban oktatta; pater Demsus pedig egészen facér volt az esti
                  órákban, amik monsieur Henryt foglalták el a tánctanítással, délelőtt tehát a
                  szerecsen, délután a nevelő jelent meg a kertre nyíló szobában Biróczyval
                  disputálni. A szerecsen veszekedett vele a nemzetisége miatt, a pap a vallása
                  miatt: az egyik szidta a magyart, a másik a kálvinistát. Volt pedig egy órája a
                  délutánnak, amikor a nevelő is felszabadult, meg a táncmester is; amidőn a kis
                  grófokat a lovászmester elvitte lovagolni; éppen azon órában ment Kálmán is
                  Dorothea grófnőnek a magyar nyelvtant előadni; ekkor aztán mind a két úr
                  egyesülten rajtarontott az egyedül maradt szkíta hitetlenre, s akkor aztán
                  veszekedtek kedvükre mind a hárman, hogy mikor Kálmán visszaérkezett hozzájuk,
                  csak úgy csorgott az izzadság a homlokukon. És ezt egész gyönyörrel folytatták így
                  mindennap.</p>
				<p> A téma mindennap újból ajánlkozott.</p>
				<p> A decséri palotavalódi úrlak volt. Volt annak pompás
                  könyvtára, régiségmúzeuma, képgyűjteménye, miketa gróf
                  főispán maga szokott minden vendégének megmutogatni, s néha olyan kedvében volt,
                  hogy behívta a gyermekeket, nevelőikkel, a jurátusokat, s magára vevén a múzeumőri
                  szerepet, sorba magyarázgató a becses gyűjtemények ritkaságait.</p>
				<p> Könyvtára egy egész termet foglalt el, melynek felső részét körülfutó karzaton
                  lehetett végigtekinteni. Mind drága bőrbe kötött könyvek voltak a tudományok
                  minden ágából, minden élő és holt nemzet nyelvén, a legrégibb literatúrától a
                  legújabbig. Pompás díszkiadások, miknek ára ezerekbe megy; csupán fejedelmi
                  könyvtárak számára való ritkaságok; szem elől rejtegetett magányos művek; óriási
                  kötegek rézkapcsos sarkakkal;hírhedett
                  térképgyűjtemények; és mindezek szépen rendezve, gyönyörű szembeötlő
                  osztályozással; a barna bőr, ezüstnyomású sarokkal a vallási tartalmú könyvek; a
                  fehér disznóbőr, aranynyomással a régi klasszikusok, a sárga borjúbőr, veres
                  címsarokkal a történelmi és jogi könyvek, a veres maroquin a szépliteratúra. Egy
                  osztály a kínai és japáni könyvek számára, alatta a török és arab vegyest,
                  csillagászat, történelem és regék.</p>
				<p> Mikor mindezeket végigmutogatta a gróf a bámuló ifjúságnak, monsieur Henry azt a
                  maliciózus kérdést ejté el:</p>
				<p> – Hát a magyar literatúra osztálya melyik?</p>
				<p> A gróf odamutatott egy szekrényre, melyben hosszú sor kötegek álltak egymás
                  mellett; felől a szekrényre írva: „Hungarica”.</p>
				<p> – Ah, hisz ez mind latinul van! Hát igazi magyar nyelven írott könyvek
                  nincsenek?</p>
				<p> A gróf odamutatott egy szegletre; a karzatra felvezető lépcső alatt volt egy
                     zug;abba volt becsomoszolva egy nyaláb mindenféle
                  nyomtatvány, be sem kötve, fel sem vágva. Az volt minden.</p>
				<p> Ezen a napon Kálmán mikor visszatért a magyar leckéről, teljes veszekedésben
                  találta monsieur Henryt Biróczyval.</p>
				<p> A szerecsen azt mondta:</p>
				<p> „A magyar csak kalendáriumot csinálni való.”</p>
				<p> Biróczy azt kívánta Kálmántól, hogy ezért a blasphemiáért segítsen megdöngetni a
                  monsieurt; Kálmán ehelyett nyugodtan azt mondá:</p>
				<p> – Vous avez raison, monsieur. Még ahhoz is mástól
                     kérjük a csillagászi kiszámítást.</p>
				<p>Máskor megint a régiségtárát mutatta meg nekik a gróf. Az is pompás gyűjtemény
                  volt: egész kincshalmaz; mű- és szakértelemmel osztályozva, fegyverek, ékszerek,
                  poharak, edények, régi pénzek, ó emlékek. A gróf nagy archaeolog volt. Minden
                  tárgynak ismerte a korát, a készítőjét, a lelhelyét s egykori+ tulajdonosát.</p>
				<p> Monsieur Henry aztán egyre ostromolta a grófot ilyenforma kérdésekkel:</p>
				<p> „Magyar munka ez a Bethlen Kata nyaklánca?”</p>
				<p> „Nem; ez velencei mű.”</p>
				<p> „Hát ez a csüngős ékszer, amit Dusán menyasszonya
                  viselt?”</p>
				<p> „Ez pedig szerb munka. A cifrázatai mutatják.”</p>
				<p> „Hát ezek az abrudbányai kőfaragványok.”</p>
				<p> „Ezek római emlékek.”</p>
				<p> „De ez a cifra buzogány csak magyar termény?”</p>
				<p> „Nem, ez cseh maradvány.”</p>
				<p> „Ezeknek a huszárkardoknak a készítője csak magyar volt?”</p>
				<p>„Nem; rajta a neve: Fringia
                  .”</p>
				<p> „Ezt a szép hólyagos billikomot ki készítette Báthorynak?”</p>
				<p> „Brassói szász.”</p>
				<p> „Ezek a Tiszában talált rézkardok a magyarok fegyverei voltak?”</p>
				<p> „Nem. A kvádok harcoltak azokkal.”</p>
				<p> „De legalább ezek a kőbalták.”</p>
				<p> „Azok a kőkor ismeretlen bennszülötteinek emlékei.”</p>
				<p> „Nincs a régi érmek között a híres Rákóczi fejedelemnek egy emlékpénze?”</p>
				<p> „Itt van egy, rézből.”</p>
				<p>„De hisz erre is latinul van írva: pro libertate.”</p>
				<p> Ezen a napon aztán volt Kálmánnak mit hallgatni a nagy kakasviadalon monsieur
                  Henry és Biróczy között.</p>
				<p> „A magyar nem való másra, mint gubát és kulacsot készíteni.”</p>
				<p>Kálmán ezért a szóért sem hasította ketté a szerecsent, hanem szomorún mondta:+</p>
				<p>„Vous avez raison, monsieur: ezen a földön marad emléke a szarmatának,* a kvádnak, marahánnak, a
                  rómainak, az avarnak, a csehnek, a németnek; de annak a népnek, mely ezt a földet
                  oly nagyonszerette, semmi emléke nem marad itt.”</p>
				<p> Megint másik nap a képtár miatt vesztek össze az antagonisták: a szerecsen azt
                  állította, hogy a magyar piktor csak tulipántos ládát festeni való.</p>
				<p>A decsériekistállóiban gyűjteménye állt az angol,
                  arab, normannparipáknak. Henry magyar ló után is+ hiába tudakozódott.</p>
				<p> „Magyar ló csak forspontnak való.”</p>
				<p> Az egész gazdaságot cseh és szász gazdatisztek kezelték; a néger-francia hiába
                  kérdezősködött egy magyar ispán után.</p>
				<p> „A magyar csak úrnak vagy parasztnak való.”</p>
				<p> Gyakran ellátogattak a decséri kastélyba a szomszédban állomásozó ezredek
                  főtisztei, vidám, mulatságos férfiak. Monsieur Henry hamar ismeretséget kötött
                  velök. Tudakolá, itt születtek-e. – Jamais!
               </p>
				<p> „A magyar vitéz csak közkatonának való.”</p>
				<p> És mindezekért a nyilatkozataiért Kálmán nem sietett a szerecsent mosdatni; hanem
                  ráhagyta, hogy „vous avez raison”. Eddig úgy van.</p>
				<p>„Csupán egy dolgotok van, magyaroknak – mondaegy este
                  a néger, mikor már Biróczy is elnémult a nibelungi harcban* –, s ezt az egyet úgy elhanyagoljátok, pedig az egész világot
                  meghódíthatnátok vele. Ez a minden szépet és nagyszerűt magában egyesítő,
                  eszményi, elragadó – magyar magántánc.”</p>
				<p> Biróczy féktelenül felkacagott rá.</p>
				<p> „Szénégetőnek tőkén a szeme!”</p>
				<p> – De én komolyan beszélek.</p>
				<p> – No, hát taníts meg engem a magyar szólóra, szerecsen; hadd hódítom meg vele a
                  világot – hencegett a kis sánta.</p>
				<p>– Óh, önt is igen szívesen: s ami a hódítást illeti, az tökéletes lesz, mert a
                  komikumnak is van hódító ereje. Hanem akit önnél szívesebben tanítanék meg rá, az
                     monsieurZseni (így szokta kiejteni Jenőy nevét).
                  Önnél nem veszne kárba a fáradságom. – No, gondolja meg, monsieur Clamant,+ naponkint egy órát adhatok ilyenkor, mikor üres időm
                  van, a grófok lovagolnak. Nem kell érte fizetés. Majd ha ön nagy úr lesz, akkor
                  meghálálja azt nekem. Mert higgye el ön, hogy amit minden iskolában tanult, nem
                  fogja annyira hasznát venni, mint annak a magyar eszményi magántáncnak, amire én
                  megtanítom. A feje nem fogja önt olyan magasra felvinni, mint a két lába hegyei;
                  ha énreám bízza azokat.</p>
				<p> Kálmán tenyerébe csapott a szerecsennek.</p>
				<p> – Jó. Én megtanulom öntől a magyar magántáncot.</p>
				<p> Biróczy maliciózus vigyorgással súgá Kálmán fülébe:</p>
				<p> – Te pajtás, nagyon is jól megtaláltad fogadni az én bolond tanácsomat.</p>
				<p> Monsieur Henry kész volt az órát is meghatározni, amikor Kálmánnak e nagy
                  tudományt be fogja tanítani: délután négytől ötig.</p>
				<p> – Ah, nemlehet, akkor éppen én adok órát a magyar
                  nyelvből a grófnőnek.</p>
				<p>– Eh, mit tanulnak azon? Csak galuskásszájú parasztok beszélik.* Hagyjon ön fel ezzel a vesződséggel.</p>
				<p> Kálmán olyat nézett erre a szóra a szerecsenre, hogy az megértheté ebből a
                  tekintetből a választ: „hát egy egész mennyországért tele olyan fekete
                  angyalokkal, mint te vagy!”</p>
				<p> A négerfrancia nevetett s aztán azt mondá:</p>
				<p> – No, hát tanuljunk este, mikor mindenki lefeküdt a háznál, a kerti pavilon
                  termében.</p>
				<p> Így jó lesz.</p>
				<p> De nem vesztett volna el egyet is azokból a drága
                  magyar nyelvtani órákból Kálmán!</p>
				<p> De még csak egy másodpercet sem. Mikor felment a hercegnő szobájába leckét adni,
                  az órája rendesen korábban járt, mint a kastély órái, s mikor vége volt a
                  leckének, bizonyozott, hogy azok mind nagyon sietnek.</p>
				<p> Óh az olympi gyönyörűség volt.</p>
				<p> Egymás mellett ülhetni a bálványozott gyermekkel; egy könyvbe nézhetni vele és
                  mondani ugyanazon szavakat.</p>
				<p> Lesni ajkain a megszülető igét, tanítni ez ajkakat miként idomuljanak, hogy a
                  határozott magyar magánhangzókat helyesen kiejtsék.
                  Kényszeríteni a lesütöttszép szemeket, hogy szemébe
                  nézzenek, s találják ki gondolatait.</p>
				<p> És aztán látni az elpiruló mosolyt, midőn hibát követett el az ajk, s az elégült
                  ragyogást, midőn helyesen talált.</p>
				<p> Kálmán úgy érezte, midőn a grófkisasszony szeretetreméltó írásgyakorlataiban
                  kiigazította az imádandó hibákat, midőn egy kifeledt betűt közébe szúrhatott az ő
                  betűinek, mintha ezis a gyönyörteljes érintkezések
                  egyike volna, mikben a – nap és hold találkozik.</p>
				<p> Hát az nem volt-e valódi diadal, midőn a tanítvány a feladott penzumot egy szó
                  hiba nélkül dicsekedve mondta fel? A tantárgy vagy a tanító diadala? Hogy
                  figyelmeztetéseit emlékében tartotta? Hogy azt a hibát, amiért egyszer
                  megigazította, úgy igyekezett többé el nem követni? Hogy úgy engedelmeskedett?
                  Hogy úgy óhajtott még többet megtudni? Hogy olyan szépnek találta mindazt, amit
                  tanult? Hogy később nem volt már neki elég, amit tanítója bízott rá; hévvel
                  sietett volna előbbre, már magától érteni, már szavalni akart, már kényszerítene
                  magát, hogy az új nyelven beszéljen tanítójával? Már meglepetésekre készült.</p>
				<p> Nem egy neme-e ez a szerelemvallomásnak?</p>
				<p> Kálmán pedig szerelmes volt a tantárgyba is, meg a tanítványba is.</p>
				<p> A legkomolyabb illem határai között folytak le a tanórák. A kis íróasztallal
                  szemközt ült a hercegnő maga az egész lecke alatt, és kötött.</p>
				<p> Rettenetesek a nők, amint ez a négy öklelő szurony egyre vacog a kezeik között, s
                  aztán máshová vigyáznak. Ez a legéberebb előőrs. Ha a franciák minden táboruk
                  szélére egy kötő asszonyt ültettek volna, sohasem lepték volna meg őket a
                     németek.
               </p>
				<p> Semmi gyanús szó nem mondatott és nem íratott le. Kálmán száját már egyszer
                  megégette az a tapasztalás, hogy a nők mindent kitalálnak. De bárgyúság is lett
                  volna szavakkal beszélni ott, ahol a lelkek suttogása
                  hallik.</p>
				<p> Valóban szerelem volt az!</p>
				<p> Talán ez magyarázza meg azt is, hogy Kálmán oly igyekezettel tanulta viszont a
                  maga részéről éjfelekiga kerti pavilonban, egyedül
                  bezárkózva a négerrel, a magyar magántáncot.</p>
				<p>De az valóban eszményi szép tánc volt. Tűz és
                  méltóság; nemes mozdulatok és délceg plasztika, erő és kellem egyesült benne:
                  művészet és rászületetthivatás kellett hozzá. Ah, akik
                  azt most a színpadról látják, fogalmuk sincsen felőle, az úri termekből pedig
                  eltűnt egészen. Még én emlékszem a korra, amelyben hódított. Az utolsó
                     magántáncota komáromi főispáni beiktatás ünnepi
                  táncvigalmán láttam, s aki azt a fényes úri néptől bámulva, pompás nemzeti
                  viseletében, egyes-egyedül kilépve a sima parkettre, oly óriási taps mellett
                  járta, az akkori ifjúság büszkesége volt, Pázmándy
                  Dénes, tíz évvel később Magyarország első képviselőházának elnöke,+ születésére: úr, Istenétől: ész ,+ magától: jellem. – Az ilyen látványban csak nagyurak rendezte országos
                  ünnepélyek részesültek valaha. Most már el vannak feledve.</p>
				<p> Monsieur Henry el volt ragadtatva Kálmán előmenetelétől.</p>
				<p>– Született táncos! Valódi zseni! Az ilyen tánccal tavernicussá* lesz az ember. Ne legyek becsületes ember, ha a jövő
                  farsangon monsieur Clamantnem fog az udvari bálban
                  táncolni, s ha nem mint kamarás jön onnan vissza.</p>
				<p> Kálmán maga is érezte azt. A délceg tánclépés nagy előny! Szegény tudós ember,
                  akinek feje egy egész könyvtár, de táncolni nem tanították, mikor felöltőzik abba
                  a magyar díszruhába, hogy a méltóságos és fenséges urak előtt megjelenjék, milyen
                  mizerábilis figura az ottan, hogy botlik el a saját lábában, hogy görbül meg a
                  nyaka, hátul hagyva a messze elálló aranyos prémgallért, hogy botorkál, hogy
                  ütközik mindenkibe, hogy reszket az ina, hogy csuklanak el térdei, hogy felejti el
                  mindazt, amit tud, hogy némul meg és hebeg ostobaságokat, mikor megszólítják, és
                  mindezt azért, mert a lábaitelmulasztotta kiképezni;
                  míg az a másik délceg alak, kinek minden mozdulata festői minta: jön, lát és
                  hódít, és okosan beszél; mert helyén van a lába.</p>
				<p> Kálmán kezdte lenézni Biróczyt, mióta ilyen magasra tanult emelkedni (ti.
                  lábujjhegyeire). Biróczy észrevette a lenézést, s azzal állt bosszút Kálmánon,
                  hogy megmutatta neki, miszerint ő a két sánta lábával mindazokat a mesterséges
                  figurákat el tudja járni, mikkel Kálmán olyan nagyra van, s eljárta a szokott
                  délutáni társaság előtt a „harangot”, a „bokázót” a „kígyózót” a „hegyezőt” – a
                  „topogót”, meg ki tudná valamennyinek a nevét, s még magasabbra fel bírta hányni a
                  lábait, mint Kálmán a „harang”-ban, hogy a talpát meg tudta csókolni; utánozta a
                  délceg megállásokat, hogy az megveszni való mulatság volt. Képzeljünk egy majmot
                     Apollómozdulataival.</p>
				<p> Kálmán ilyenkor veresvolt, mint a pulyka. Haragudott
                  a tréfáért. Ha a versét ócsárolták, azt megbocsátó; de ha a táncát paródiázták,
                  azért dühös volt. Elnyögte, ha gúnyolta előtte a néger
                  a magyarnak minden jó tulajdonságát; de aki már még a magyar magántáncot is gúny
                  tárgyává képes volt tenni:az ellen felforrott nemes
                  haragja.</p>
			</div>
			<div type="chapter">
				<head> Az első „te” </head>
				<p>Pater Demsus nagyon kedveskedni vélt a családi tanácsban azzal a kegyes
                  indítvánnyal, hogy a keresztszentelési szertartás Péter-Pál-napjára tétessék,+ amidőn az öreg gróf neve napja tartatik. Mint már
                  tudjuk, a Decséry család igen buzgó katolikus volt. Hanem azért ez az indítvány
                  mégsem talált pártolásra. A hercegnő kimondta kereken: „amikor az én Pálomnak a
                  névünnepe van, akkor senkinek másnak ünnepe nem lehet, akkor egyedül az én
                  Pálomnak van neve napja.”</p>
				<p> A családiasság még a buzgóság fölött is uralkodott; ez még a spekulációnál is
                  erősebb volt a Decséryek közt.</p>
				<p> Minden ismerősük tudta felőlük jól, hogy vendéget az év minden napjain szívesen
                  látnak – csak a családi névnapokon nem: akkor zárváka
                  kapuk, s a portás azt mondja az érkező idegennek, hogy senki sincs itthon. Akkor
                  egyedül szeretnek lenni: éppen csak azoknak a társaságában, akikkel mindennap
                  együtt élnek.</p>
				<p>És ez igen megmagyarázható különösség. A családi ünnepélyen nem grófok,+ hercegnők az emberek, hanem apa, anya és gyermekek. Az
                  öreg excellenciák csakúgy szereznek szabad folyást engedni örömkönnyeiknek,+ mint a közönséges emberek, s a kis grófok csakúgy
                  belesülnek a köszöntőbe, s csakúgy összekapnak az ajándékon, mint a szegény ember
                  fiai, s akik egymást szeretik, csakúgy megcsókolják ilyenkor egymást, mint más
                  jámbor ember.</p>
				<p> S mindez nem úri dolog; nem idegenek számára való látvány. A névnap a grófi
                  kastélyban zárt kapuk mögötti nap.</p>
				<p> Azért azon a napon még a püspököt sem fogadják vendégül. A keresztszentelés marad
                  István király nagy ünnepére.</p>
				<p>A Pál-napi ünnepély kezdődik egy ájtatos misén a kastély kápolnájában, a hercegnő
                  maga adja elő az orgonán Haydn gyönyörű szent hangzatait.+</p>
				<p>A kápolnából egyenesen az öreg apa termébe vonul a család, a hercegnő megcsókolja
                  férjét, a főispán és az unokák sorba kezet csókolnak neki, s azután magára
                  hagyják. Az öreg úr egy óra hosszat imádkozik egyedül. Akkor kinyitja szobáját és
                  szabad bejönni.+</p>
				<p>Elébb a hercegnő és a főispán röviden és halkan sok számos évet+ kívántak az öreg úrnak, azután jött pater Demsus a
                  három növendékével.</p>
				<p>A legnagyobb gróffiú római tibicennek volt öltöztetve,
                  nagy karikára hajtott aranyozott kürttel a vállán, a középső schweici
                     Sennerbubnak, aranyozott kaszával, a legkisebbik
                  velencei gondolierenek, aranyozott evezővel a kezében.+</p>
				<p>A tibicen római nyelven tartott hexameter szónoklatot nagyatyájához, melyből
                  pater Demsus súgásának segélyével közbámulatra szerencsésen partra is jutott.
                  Ugyanazon szónoklatot írásban is átnyújtotta a pater familiasnak.* De sem római szóval, sem írásban nem adta okát, hogy
                  mért van a nyakában az a nagy kürt.</p>
				<p> A schweicer elmondá németül a kétségkívül igen szép
                  verseket, amikből egy szót sem lehetett hallani, a nagy elérzékenyedés miatt. Az
                  átnyújtott irat bővebb felvilágosítást adott. Hanem afelől az sem mondott
                     semmit,hogy minek az a kasza a kezében.</p>
				<p> A gondoliere azonban annál hatalmasabban elpattogtató a maga verseit Petrarca
                  klasszikus nyelvén, még az evezővel is hadonázott hozzá; hogy csupa megenni való
                  volt. Hogy minek nála az evező, majd megtudjuk talán később.</p>
				<p>Az öreg gróf nagyapói gyönyörűséggel fogadó mind a három felköszöntést. A
                  tibicennek azt mondá: „ago gratias dilectissime domine*”; – a schweicinak: „danke für die Güte, mein Herr*”, – a gondolierenekpedig: „bravissimo,
                     signore”.</p>
				<p> Ekkor a hercegnő eléje vezette Dorotheát. Ez már nagy volt arra, hogy verseket
                  szavaljon névnapi köszöntőül, nem hozott magával semmi papirost. Fehérbe volt
                  öltözve, elöl gyöngysorokkal kifűzött vállderéksimult
                  pálmatermetéhez, s két tömött hajfonadéka, rózsaszínű szalagok közé fűzve volt
                  hosszan leeresztve hátul. A szép halavány arc mosolygott.</p>
				<p>Az öreg úr két keze közé fogta szép unokája karcsú derekát, úgy nézett az arcába;
                  azután megfordítá, s gyönyörködött hosszú hajtekercseiben, még a piros szalagot* is megnézte. Tetszett neki az nagyon.</p>
				<p> – No, hát te mit tudsz? – kérdezé ezután tőle a család
                  szokott nyelvén németül.</p>
				<p> Arra aztán a fehér liliomszál odaborult a keblére, s már nem mosolygott, de
                  ahelyett elpirult, mintha ahhoz, amit mondani fog, szín is egészen más illenék, s
                  szép csengő hangon mondá nagyapjának magyarul:</p>
				<p> „A jó isten tartsa meg nagyapámatsok esztendőig
                  minekünk, és szeressen minket, ahogy mi szeretjük.”</p>
				<p> Az öreg gróf ajka és szeme nyitva maradt a bámulattól; a meglepetés hihetetlen
                  volt előtte. Elébb nevetni készült, aztán a könny kicsordult szeméből, utoljára
                  mindkét karjával odaszorítá keblére szép unokáját, s szőke fejét összecsókolgatva
                  rebegé:</p>
				<p> – Az isten áldjon meg „Tégedet” kedves kis leányom.</p>
				<p> A hercegnő tapsolt örömében, a kis gróffiúk bámultak, a szerecsen táncmester azt
                  súgá Biróczynak, hogy így persze sokkal szebben hangzik ez a nyelv, mintha a
                  béresektől hallja az ember. Az öreg gróf pedig azután is csak fogva tartó
                  Dorotheát, s kezdett vele beszélgetni, a lyánkafelelt
                  neki mindenre magyarul, okosan, meggondoltan, s amíg magyarul beszélt, folyvást
                  piros volt. (Aminek különben természetes okai vannak.)</p>
				<p> A főispán közbeszólt.</p>
				<p> – Bizony jobban beszéli a magyarul, mint a nálamnál.
               </p>
				<p> Az öreg gróf ránézett a fiára, s azt mondá:</p>
				<p> – Tapasztalom.</p>
				<p> A főispán híres vadász volt a nyelvtani bakok meglövésében.</p>
				<p> – Hát aztán ki tanított meg „téged” magyarul? – tudakozá unokájától Pál gróf.</p>
				<p> Erre a piros arcú szűz még jobban elpirult, s alig hallhatón suttogá:</p>
				<p> – Jenőy úr.</p>
				<p> Pál gróf szemei kerekre felnyíltak e névnél.</p>
				<p> – Jenőy úr? – szólt Kálmánra szegezve szemeit, s e pillanatban a nagylelkűségnek
                  egy erős rohama támadta meg keblét. Egy szép antik óra volt a zsebében, azt
                  kivonta oly tekintettel, mintha azzal rögtön meg akarná ajándékozni Kálmánt. De
                  miután Kálmán nem mozdult a helyéből, csak ő is meggondolta magát: megnézte az
                  óráján, mennyi az idő s visszadugta azt a zsebébe. – No, Jenőy úr, ezt én önnek
                  nagyon köszönöm.</p>
				<p> Kálmán nem is kívánt többet.</p>
				<p> És ezentúl Pál gróf mindig tegezte unokáját. Első eset
                  volt nála az életben, hogy valakit „te”-nek szólítson.</p>
				<p>Mindenkinek titulusa volt előtte:nejét „a
                  hercegnőnek”, fiát „a főispánnak” nevezte, ha beszélt velük; kis unokáit
                  „dominusoknak” titulálta; a parasztnak is azt mondta „uram”, a tisztviselőnek+ „tekintetes úr”, a cselédségnek „monsieur” és „madame”
                  volt a neve, és soha senkit olyan közel nem eresztett magához, ahonnan azt lehet
                  neki mondani: Te! – Még a hercegnő mopszlijának is azt mondta: „Herr von
                     Kutya”.</p>
				<p> És most akadt a világon egy emberi lélek, akit az Istennel egyenlőn szólít meg:
                  „te”.</p>
				<p> Dorothea ezzel a mai nappal sokat nyert a világban. Arról már biztos lehet, hogy
                  őt nem fogják zárda-fejedelemnővé tenni, csak azért, hogy az öccseinek több jusson
                  a vagyonból. És mindez miért? Egy bagatellért.</p>
				<p>Kálmán büszke önelégültséggel gondolt rá, hogy íme ezt a mai örömjelenetet mégis
                  csak az ő ellesett diskurzusa ott a hintóban idézte elő: neki volt érdeme, neki
                  volt igaza. Ezt másoknak is kell tudniok. S ha van igazság
                  a földön, ez nemmaradhat el jutalom nélkül.</p>
				<p>Lám, hogy ragad a messzelátás ennél a háznál még az idegenre+ is.</p>
				<p> Péter-Pál-napja késő estig a kellemes meglepetések napja volt. Mindenki hosszú
                  előkészülettel tervezte e napra, mivel örvendeztesse meg az öreg urat, a
                  főispántól elkezdve a szakácsig, s viszont azután mindenki megkapta a megfelelő
                  ajándékot, aminek osztályozásához éppen annyi leleményesség kellett.</p>
				<p> Persze, hogy mindennek a hercegnő volt a rendezője, ő adta mindenkinek az eszmét,
                  mivel lepje meg az ünnepeltet;valamint hogy ő
                  gondoskodott a viszonajándékokról is, mik Pál gróf nevében kiosztattak. Mert az
                  köztudomású adat volt, hogy Pál gróf soha senkinek ajándékot nem ád. Fizet, amivel
                  tartozik, pontosan; de ajándék, borravaló az ő markát el nem hagyta még soha. A
                  névnapi viszonajándékok a hercegnő gondoskodásából jőnek.</p>
				<p> Este hangverseny fejezé be az ünnepélyt. A hercegnő és a társalkodónő
                  zongoráztak. Pater Demsus szépen tudott fuvolázni s monsieur Henry hegedült;
                  Dorothea grófnő énekelt.</p>
				<p> Azután következett a tabló: az eleven rébusz, fényes lámpavilágítás mellett,
                  melyet képviselt a három férfi unoka.</p>
				<p> S ekkor derült aztán ki, hogy kinél mi célra valók a jelvényes eszközök.</p>
				<p> A legnagyobb unoka a kerek kürttel egy nagy P betűt képezett; a középső a kaszára
                  támaszkodva egy Á-t, a legkisebb egy gondola végén állva, egy „L” betűt. Együtt
                  hárman a nagyapa nevét.</p>
				<p> Pál gróf nagyon meg volt elégedve a hercegnő gyöngéd ötletével. A hercegnő még
                  most is olyan gyöngéd és szeretetteljes Pál grófhoz, mint volt ötvenkét év előtt.
                  És az nagyon szép.</p>
				<p> Pál gróf sokáig gyönyörködött az eleven rébuszban, s végül külön megköszönte mind
                  a három úrnak, hogy szíveskedtek az ő nevét képviselni, kinek-kinek a maga
                  választott nyelvén.</p>
				<p> Ez lett volna zárjelenete a családi ünnepélynek; de mielőtt a magas uraságok
                  felkeltek volna álhelyeikről, előlépett monsieur Henry, a hegedűvel és
                     nyirettyűvel a kezében, s megkérte az úri
                  társaságot, hogy még nehány percet áldozzanak fel annak a meglepetésnek, amellyel
                  ő fog kedveskedni.</p>
				<p> És erről már a hercegnő sem tudott semmit.</p>
				<p> Monsieur Henry az állához szorította a hegedűt, neki akasztotta a nyirettyűt s
                     egyelőjátékkal jelzé a magyar magántánc
                  dallamát.</p>
				<p> A kíváncsian szétbámuló társaság valahonnan a háttérből Kálmánt látta előlépni.
                  Az ifjú ember testre öntött nyalka nemzeti ruhát viselt, balkeze csípőjére volt
                  téve, jobbjával egyet pödrött bajusza hegyén, s a hegedű jelszavára elkezdé
                  délcegen, büszkén lejteni azt az úrnak való táncot.</p>
				<p> Elragadó szép volt, mikor ezt a nemes táncot lejté. Gyönyör volt nézni délceg
                  mozdulatait. Mint a zeneművészről mondják, hogy „érzi”, amit játszik, ő is
                     érzé,amit táncolt. Minden léptében kifejezés
                  volt.</p>
				<p> Az öreg gróf arcán egyszerre két szokatlan tüzű piros folt kezdett kigyulladni; a
                  feje kiemelkedett vállai közül; fehér haját elöl felborzoló kezével; azután
                  felállt a székről, mellét kifeszíté, fölegyenesedett, szemei villogtak, elkezdte a
                  taktust ütni a tánchoz tenyereivel, ő is utána lejtett a fél vállával a
                  táncolónak, s dobbantott a lábával, mikor büszkén dobbantani kellett, s pengőtlen
                  sarkantyúit, maga sem vette észre, hogy össze kezdé veregetni sarkaival.</p>
				<p> Általános tapsolás rekeszté be a végzett táncot.</p>
				<p> Most már Pál gróf maga ment helyébe a pirulva visszavonuló ifjúnak. Megveregeté a
                  vállát, aztán az orcáját.</p>
				<p> És azután azt mondtaneki, folyvást ragyogó
                  orcával:</p>
				<p>– Éppen ezt táncoltam én ezelőtt ötvenkét esztendővel felséges királynénk, Mária
                  Theresia előtt az udvari bálban. – Ön látta azt hercegnő+ ugyebár?</p>
				<p> A hercegnő érzékenyülten inte szempilláival. Talán éppen akkor, talán éppen ezért
                  a táncáért szerette meg Decséry Pált. – Veszedelmes egy tánc az.</p>
				<p>– Mikor azt a táncot eljártam – folytató Pál gróf – őfensége+ a királynéférje odajött hozzám; fiatal szép
                  gyerek voltam; megveregette az orcámat, azzal kivonta zsebéből+ ezt a gyöngyökkel rakott órát, s azt mondá nekem: „viselje ön – ennek a
                  táncnak emlékeül.” – Hát most én mondom önnek: „viselje ön ezt ennek a táncnak az
                  emlékeül.”</p>
				<p>Kálmán, ha a bécsi Szent István tornyának az óráját nyomták+ volna a markába, nem érezte volna azt nehezebbnek, mint ezt, amit most
                  kezébe adtak.</p>
				<p> Mindenki oda volt a bámulattól, s e bámulat okát ő maga tudta legjobban
                  megmérni.</p>
				<p> Decséry Pál gróf, aki soha senkinek ajándékot nem adott, még csak egy pálcalovat
                  sem vett a tulajdon unokáinak, most megajándékozza ez idekerült fiatalembert
                  családi ereklyéinek legkedvesebbikével; a hármas értékű emlékkel, melyet ő maga is
                  fenséges kezekből kapott, kedves emlékezetű ifjúkori délceg táncáért. S most
                  odaadja azt ennek az ifjúnak, aki éppen olyan deli most, mint ő volt akkor.</p>
				<p> És egy pár szem éppen oly rejtett ragyogással tekint rá e percben, mint akkor Pál
                  grófra.</p>
				<p> Kit ne szédítene el az ilyen diadal?</p>
				<p> Mikor szétoszlott a társaság, a néger azt mondá Kálmánnak: „Nos, uram, hát mivel
                  megy ön magasra, a fejével-e vagy a lábával?”</p>
				<p> Biróczy pedig kicsúfolá.</p>
				<p> „Bajtárs: neked csak az óráját adta oda az öreg úr; de ha engem meglátott volna
                  táncolni, nekem idadtavolna magát a tornyot!”</p>
				<p> Az irigység beszélt belőle.</p>
				<p>Kálmán könnyen álmodhatott arról, hogy hármat már megnyert a partie-ből;+ az öreg grófot, a hercegnőt és a szépek szépét. Még a
                  főispán hátravan.</p>
				<p> De elkövetkezett az idő, hogy a legnagyobb lépést a családi kegyben mégiscsak –
                  feje segítségével tegye meg.</p>
				<p> Marcalis ülés közelgett. A főispán behívatá magához
                  Kálmánt, s akkor elmondá neki, hogy ő bizony nincsen szokva ahhoz, hogy beszédeket
                  fogalmazzon, különösen az előtte nemigen tört útú magyar nyelven; azért rábízza
                  Kálmánra, hogy készítsen valami megnyitó beszédet a számára, amihez egypár eszmét
                  szolgáltat neki. A beszéd érthető legyen és ne nagyon cifra. Valami furcsa szavak
                  ne legyenek benne: nehogy úgy járjon az ember, mint a múlt megyegyűlésen, amikor
                  az levéna szájába adva, hogy „nagyon kecsegtetem
                  magam”, ezt úgy ejté ki, hogy „nagykecseget etem
                  magam”; erre pedig egy kortes felkiáltott: „kedves egészségére váljék!” A
                  felzendülő bruhahában a főispán aztán kérdezé mellette ülő sógorától: „was hab i
                     gesagt?” – „Du hast gsagt, dasz du an groszen Stierl
                  allein gegessen hast.”</p>
				<p> Ez aztán a legkényesebb megbízatás, s a titkok legdrágábbika.</p>
				<p> Beszédet készíteni egy nagy főfő uraságnak, ami annak eszméit kifejezze, ami
                  annak belső énjét mutassa a világ előtt; éspedig úgy, hogy azt a világ soha ki ne
                  találja, hogy ez nem annak az igazi énje.</p>
				<p> Ez valóban a legnagyobb bizalmat föltételezi. Bűntársi részvét egy Istennek és
                  embereknek tetsző munkában.</p>
				<p>Kálmán oly gonddal és figyelemmel felelt meg a feladatnak, mely sokoldalú
                  tehetségéről tanúskodék.Ez a legnehezebb munka, amire
                  költői kedély vállalkozhatik. Beszédet készíteni másnak, olyat, melyben sok szó
                  legyen, és kevés eszme, virágok nélkül, gondolatok nélkül, szárazon, diplomatikus
                  tárgykerülgetéssel, üres bombasztokkal és hivatalos applombbal.+ Ezt is meg tudta csinálni. Kínjába került ugyan; de mit
                  meg nem tesz az embernek az édes esze a zsarnok szívéért?</p>
				<p> Az elkészített beszéd megnyerte a főispán tetszését; a megyegyűlésen
                  megéljenezték érte. A sógor azt súgta neki: „Mi bajod van ma? Kezdesz okosan
                  beszélni.”</p>
				<p> Kálmán barátunk a főispánnál is kegybe jutott.</p>
				<p> Otthon volt már egészen.
               </p>
			</div>
			<div type="chapter">
				<head> Ariadne
               </head>
				<p>Katinka egész nap várta, hogy Kálmán meglátogatja, s hogy délelőtt nem jött el
                  hozzá, türelmetlen lett, kikocsizott, elhajtatott a kávéház előtt, ahol az aranyos
                  fiatalság ácsorogni szokott, de ott nem látta meg Kálmánt; délután kihajtatott a
                  Városligetbe, összejárta a csalitok ösmerős útjait,a
                  csendes kis szigetbe leszállt, ahol együtt szoktak négylevelű lóherét keresni s
                  fűszálakat összekötözni: lesz-e koszorú belőle; de ezúttal se négylevelű+ lóherét nem talált, se a koszorú ki nem jött, se
                     Kálmántnem lelte sehol.</p>
				<p> Este elment a német színházba, volt dolga a látcsövének, hogy fölfedezze akit
                  keres, de ott sem látta, mint szoká, páholyával szemközt támaszkodni
                  elválhatlanját.</p>
				<p> Akkor aztán haragosan hazament, s megtudva, hogy Kálmán egész nap nem kereste,
                  levelet írt neki, s azt elküldte inasától Kálmán lakására.</p>
				<p> Az inas visszajött azzal a szóval, hogy a tensúr ma délután elköltözött Korcza
                  úrtól gróf Decséryék palotájába, s azokkal holnap reggel utazni fog falusi
                  jószágukra.</p>
				<p> Katinka összetépte a visszahozott levelet, s kivitette maga elől a vacsorát. Azt
                  mondta, hogy verjék a szakácsnak a fejéhez; rossz minden.</p>
				<p> Azok nem verték a szakácsnak a fejéhez az ételeket, hanem elköltötték szépen, s
                  nevettek nagyot az úrasszonyukon.</p>
				<p> Óh, azt Katinka nagyon jól tudta, hogy őrajta mindenki nevet. Imádói,
                  védőügyvédje és cselédei mind nevetik.</p>
				<p> Föltette magában, hogy majd csinál ő mind valamennyinek egy olyan jó tréfát, amin
                  nem fognak nevetni.</p>
				<p> Bezárkózott a szobájába, s ott virradt meg felöltözötten a pamlagán.</p>
				<p> Lakásának ablakai keletre nyíltak, azokból éppen a Decséry-palota kertjébe
                  lehetett látni, melynek erre az utcára egy magas falkerítése volt, alacsony kijáró
                  ajtóval. A kerten túl volt az udvar, melyre szinténbe
                  lehetett látni a szomszéd ház emeletéből.</p>
				<p> Katinka, amint a hajnalsugár derengett a redőnyökön át, odaült az ablakához, s a
                  szomszéd ház udvarát leste.</p>
				<p> Látta, amint a cselédek előhúzzák a kocsiszínből a hintót, amint felpakolják a
                  bőröndöket, azután eléje fogják a lovakat, a kocsis felül.</p>
				<p> Ekkor aztán elővette távcsövét.</p>
				<p> A kastélyból lejönnek az utazandók. Egy nehéz termetű asszonyság, egy lepkejárású
                  fiatal lyánka,egy sánta ember meg egy karcsú ifjú; óh,
                  erre ráismert minden mozdulatáról.</p>
				<p>Először felül a hintóba a termetes úrhölgy, azután
                  leányka, azután a sánta ember, utoljára „ő”. Tehát szemközt jut a leánnyal.</p>
				<p> A kocsiajtót becsapják; a kocsis kiereszti az ostorát, a hintó kigördül az
                  udvarról.</p>
				<p> Katinka sírt keservesen.</p>
				<p> Most már megtanulta, hogy a féltékenység olyan gyógyszer, amit, ha a szerelmesnek
                  szép okosan kanalankint adogatnak be, attól még betegebb lesz; de ha egyszerre
                  bolond fővel mind az egész orvosságos üveggel fel találja hajtani – hát meggyógyul
                  tőle.</p>
				<p> De hisz ő nem akarta Kálmánt meggyógyítani.</p>
				<p> Márpedig itt az ellenméreg jelenlételéről is meggyőződhetett.</p>
				<p> Ettől azután nagyon fájt benne valami. Tán a szív? Nem: csak a hiúság.</p>
				<p> Az, hogy őtet most kinevetik. Mit gondol Korcza, aki mindent tudott, és Bálvándy,
                  aki büszke lesz rá, hogy puszta megjelenésével így elkergetett egy nálánál
                  kedvesebbet.</p>
				<p> Ez a bosszúság bizarr tanácsokat suttogott fülébe.</p>
				<p>Aznapra kiadta a rendeletet, hogy senki számára nincsen+ otthon: beteg.</p>
				<p> Pedig azért sem volt beteg; hanem levelet írt; mikor készen volt vele,
                  háromszoros sűrű fátyolt vetett a kalapjára, hogy senki meg ne ismerje az utcán, s
                  maga felvitte a levelet a postára, maga adta fel. Azt ugyan senki ki nem találja,
                  hogy kinek írt ő most levelet.</p>
				<p> Három nap nem eresztett senkit a színe elé. Mindig beteg. Bálvándy pedig
                  mindennap kétszer hagyta ott az előszobájában látogatójegyeit.</p>
				<p> A negyedik napon aztán csoda módra meggyógyult, s megengedé, hogy látogatóit
                  bebocsássák.</p>
				<p> A legelső volt természetesen Bálvándy.</p>
				<p>– Ah, asszonyom! – kiálta a báró –, az égre! Ne ijeszgesse ön a világot betegsége
                  hírével. Három nap alatt egyebet sem tettem, mint egyik orvost a másik után húztam
                  ki a házából, követelve tőlük, hogy mit csináltak önnel; mi baja van; – míg
                  valamelyiktől megtudtam, hogy veszélyes „febris
                   acolomannicus
                  ”-ban szenved. Az Istenért: gyógyíttassa magát.</p>
				<p> – Köszönöm, már meggyógyultam – viszonza mosolyogva a hölgy.</p>
				<p> – Allopathice vagy homoeopathice?
               </p>
				<p> – Csak parasztkúrával.</p>
				<p> – Tehát sympathetice.
               </p>
				<p> – Nem olyan cifra ennek a neve. Valóságos parasztkúra.</p>
				<p> – No, arra kíváncsi vagyok.</p>
				<p> – Hát megismertethetem vele. Negyednapja írtam a férjemnek, hogy jöjjön fel
                  Pestre.</p>
				<p> – Ah! Kegyed kívánja őt látni?</p>
				<p> – Nemcsak látni kívánom, hanem ki akarok vele békülni.</p>
				<p> – Mi célból?</p>
				<p> – Hát mi egyéb célból, mint azért, hogy azután együtt éljünk, mint tisztességes
                  házastársakhoz illik.</p>
				<p>– Mint tisztességes házastársakhoz illik! Ez remek.+
                  Kegyed megy őhozzá haza? Vagy ő jön kegyedhez haza?</p>
				<p> – Azon majd megegyezünk.</p>
				<p>– Ah, ez mennyei tréfa. Katinka nagysámat a gödénylaki+
                  birkateleltető szalonban képzelni;minden fantáziát
                  fölülmúl.</p>
				<p> – Tudni fogom azt lakhatóvá átidomítani.</p>
				<p> – És a gazdáját is?</p>
				<p> – Simulni fogunk egymáshoz.</p>
				<p> – Megfésüli és megmosdatja minden szombaton este?</p>
				<p> – Kérem tisztelettel beszélni róla: ő nekem férjem.</p>
				<p> – Hja, azt nem tudtam.</p>
				<p> – Még többet is mondok. És én neki neje vagyok.</p>
				<p> – Áh! Ezt meg még Berti sem tudta.</p>
				<p> – No, önök meg fogják látni. Mi mind a ketten hibáztunk, s mi mind a ketten
                  megbocsátunk egymásnak, s azontúl úgy fogunk élni, mint…</p>
				<p> – Mint Philemon és Baucis. Kegyedről fölteszek
                  mindent, az asszonyok mindenre képesek. Még arra is, hogy a férjükbe
                  beleszeressenek. De Bertiről nem teszem föl ezt a lehetőséget. Az nem áll
                  kötélnek.</p>
				<p> – S hátha már meg is tette volna?</p>
				<p> – Micsoda?</p>
				<p> – Ma kaptam még a válaszát, melyben örömmel fogadja meghívásomat; holnapután itt
                  lesz.</p>
				<p> – Ha ugyan tizenhat ökörrel keresztül tudja magát vontattatni a poroszlói
                     töltésen.
               </p>
				<p> – Várok rá, míg megjön.</p>
				<p> – Én is.</p>
				<p> Akkor aztán egy kicsit elnevette magát Katinka; de egyszerre megint komoly,
                  haragos képet öltött.</p>
				<p>– Ne haragudjék nagysád – monda Bálvándy –, én egészen beletalálom magamat
                  kegyednek a kedélyébe. Hiszen nem hiába tanulmányoztam e kimeríthetetlen+ tudományt annyi hódolattal. Ariadne azt mondja magában:
                  no ha Theseust elvitte a tenger, én mármost a többit is utána dobálom; ezt a
                  bolond Bálvándyt, akire azért haragszom, mert olyan jó fiú, meg a válópört, amiért
                  majd Korcza úrnak lesz a képe egyszerre hosszú, aztán meg a kedves nagybátyának, a
                  huszárőrnagynak, akik mind agyon lesznek rettenve, ha én a férjemmel kibékülök;
                  tehát jövel Bacchus!+</p>
				<p>– Kérem, az én férjemet ne csúfolja Bacchusnak.+</p>
				<p> – Hiszen az isten volt; azért, hogy szerette a bort. No, de én meg Neptunus
                  leszek, aki Theseust visszahozza Naxosra.</p>
				<p> – Már akkor Csollán úr itthon lesz.</p>
				<p>– Dehogy lesz! Nem eresztem én azt be Pestre. Eleibe küldök egy csoport Angyal* Bandit, visszaszalajtom Gödénylakra, vagy felgyújtom
                  Pesten a „Két Kecskét” s akkor ő nem tud hová szállni s
                  visszafordul.</p>
				<p> – Óh, nem fog a „Két Kecskébe” szállni. Már én gondoskodtam neki szállásról
                  másutt.</p>
				<p> – Hol?</p>
				<p> – Azt nem mondom meg önnek.</p>
				<p> Katinka csakugyan nem hagyta magából kivallatni, hogy hová fogja elrejteni
                  Csollán urat. Hanem hát Pest még most sem London; azon időkben pedig még csak
                  Párizs sem volt. – Könnyű a vendégfogadókat ellenőrzés alatt tartani.</p>
				<p>Van azÚri utca torkolata előtt egy ház, mely azt
                  gondolta magában, hogy ő bizony kikönyököl az utcára; s ha gondolta, hát meg is
                  tette. Ez a „Fehér Hajó”. – Mai nap már senkinek sem
                  megy a fejébe, mi oka lehetett annak a háznak a szegletével keresztbefordulni a
                  világgal szemközt; hanem történetünk korszaka világosan kimagyarázza azt. Ez a ház
                  vendégfogadó, tárt kapuja egyenesen elnyeli a szemközt jövő utcát; mondván az
                  utazónak: Hova mennél tovább? Itt az utolsó ház, ide térj be.” S a Fehér+ Hajónak azon időben igaza volt. Túl rajta csak a német
                     színház van még, nagyobb messzeségben a
                     Marokkáner-ház, meg a Mocsonyi-palota.* A Wurm-udvar helyén náddal
                  felvert mocsár terül s a távolbólháborítatlanul sárgul
                  a ködökön át a „Neugebäude*+” vigasztalan tömege.</p>
				<p> Tehát a Fehér Hajó a szélső vendéglő a város közepén.</p>
				<p> Ide bérelt ki szállást Katinka az ő kedves férjének, mit az el is fogadott, ámbár
                  hajlamai inkább vonzották a „Griff”-hez, vagy a „Vörös
                     Ökörhöz”. De hát csak megtette az asszony
                     kedveért,hogy végighajtatott az egész városon a
                  lókészségével.</p>
				<p>Bizony megnézni való útiszerszám volt, amin megtette a parádét.* A hintón a sok kovácsigazítástól több már a vaspánt,
                  mint a fanemű, s a fedelén több a lyuk, mint a bőr; az egyik első kereke eltörvén
                  az úton, annak a helyébe kölcsönkért parasztszekér hasonló alkatrésze van
                  rekvirálva. A sárhágója valahol elmaradt az úton s az ajtaja be van kötözve
                  madzaggal, hogy ki ne nyíljék. De mind nem tesz az semmit; mindegy volna annak, ha
                  új volna is, azért akkor is be volna fecskendve tenyérnyi vastag sárral. A fekete
                  sár Poroszlónál ragadt rá, a sárga sár Hatvan körül, a zöld sarat Cinkota alatt
                  szedte fel s a veres sarat itt a pesti határban szerezte.</p>
				<p> Hanem a négy ló, az már kitett magáért. A rudas egy
                  tizenhat markos gémnyakú szörnyeteg, aki nem szégyenli a zsiráffejét még
                  magasabbra is emelgetni; no, ha ő nem szégyenli, hát szégyenli a nyerges, akit
                  bántani látszik az a gondolat, hogy ő másfél marokkal
                  alacsonyabb a barátjánál, s azért le is sunyjaa fejét
                  a két konya fülével csúnyául. Ámbár Csollán Berci véleménye szerint az rendes
                  szabály, hogy a nyerges mindig alacsonyabb legyen valamivel, mint a rudas. A
                  gémnyakú rézderes, a konyafülű pedig szürke volt addig,
                  amíg ki nem verte a szeplő. Hanem mind a kettőnek kitűnő tulajdonságai vannak. A
                  konyafülű szürke rendesen, amint észreveszi, hogy a kocsis fel akar ülni a bakra,
                  nem várja meg, hanem nekiiramodik, majd kikapja alóla a szekeret, s ha az
                  szerencsésen felszökhetett, s nemtörte ki a lábát,
                  viszi a szürke árkon-bokron keresztül a bárkát, mentül jobban húzzák a száját,
                  annál jobban harapja a zablát, ragadja a szekeret; az első állomáson aztán
                  kifárad, akkor ugyanelereszti fülit-farkát, nem bánja,
                  akárhogy biztatják az ostorral; azt mondja a másik lónak, no, már most húzz
                  te!</p>
				<p>Ekkor következik a gémnyakú mulatsága. Ennek meg az a jó tulajdonsága van, hogy
                  amint rámarad a húzás sorja, megköti magát, megáll egy helyben, nem akar indítani.
                  Üthetik azt mindenféle ütőeszközzel, akkor meg éppen hátrálni kezd, meg felrugdal,
                  s ha a kocsis nem akarja a fogát kirúgatni vagy a kocsit az árokba faroltatni,+ hát kénytelen utoljára is leszállani az ülésből, s
                  zablájánál fogva vezetni a lovat, amíg megindul. S miután ezt a mulatságot
                  tízszer-tizenötször ismételte, akkor aztán belemelegszik a gémnyakú s kocog előre
                  pompásan, nagyon jó ló aztán; csakhogy bele kell vezetni. Ilyenformán délig húzza
                  a kocsit a szürke, délután a deres, ami legszebb munkafelosztás.</p>
				<p>A gyeplüs, az nem húz semmit; az csak táncol. Igen vidám gondolatjai lehetnek az
                  egész úton, mindig táncol, sohasem jár a szerszámban. Nyilván újonc hátasló lehet,
                  akit most fogtak be először. Különben igen szép állat; nemes félvér. Talán abbeli
                  büszkeségből hagyja rá az ostorhegyesre, hogy az húzza az egész kisafát; amit az
                  meg is tesz becsülettel, levénő szegény hosszú
                     sörényű,hosszú farkú mokány paripa;* akivel hogy milyen mostohául bánnak, bizonyítják a
                  szőrébe csimpajkozott bogácsok és koldusdiók.*+*</p>
				<p> Hanem csengettyű, az van mind a négynek a nyakában, úgyhogy előtte utána megáll
                  bámulatára a nép, mikor végigvágtat a Hatvani, meg az Úri utcán, be egyenesen a
                  Fehér Hajó tátott torkába; ahol olyan szerencsésen
                     viszineki az ügyes kocsis a hátulsó tengelyével a
                  szegletkőnek, hogy Csollán Berti nem is ugrik, de repül ki a hintóból, s úgy
                  mázoltatik a falhoz, hogy lemegy a képéről valami.
                  Talán a bőr? Nem biz a, csak egy kis piszok.</p>
				<p> Berti meg se ütődik ezen. Megmondja a kocsisnak, hogy micsoda véleménye van a
                  Krisztusról meg a szentekről, s azzal rendben van minden. Az egyetmást a
                     hausknecht viszi utána a kocsiról a készen tartott
                  szobába; aki után nyomban megjelenik a pincér, kinek a fél szeme be van kötve,
                  alkalmasint a vasárnapi bálban megütötték, s kérdezi, hogy nem tetszik-e valamit
                  parancsolni.</p>
				<p> Bertinek perszeaz volna a legelső kötelessége, hogy
                  borbélyért küldjön s emberi formába igazíttassa magát, hogy még ma este
                  felkereshesse a feleségét, aki finnyás úrhölgy. Hanem hát ez marad holnapra.</p>
				<p> – Micsoda megnéznivaló van itt most Pesten? – Ez az első kérdése a pincérhez.</p>
				<p> – Kabale und Liebe von Schiller, a színházban.</p>
				<p>– Nem kell nekem. Nem értek én németül többet, mint azt a szót,+ hogy „bezahl”; azt is csak
                  ritkán értem. A Schillert pedig csak úgy veszem be, ha
                  bor.</p>
				<p> – Azután itt van egy optisches theater.
               </p>
				<p> – Hát az micsoda? Kutyakomédia?</p>
				<p> – De az is van. A Kerepesi úton, a Stocker-udvarban
                  van ma is nagy hecc, amit az uraságok nagyon látogatnak.</p>
				<p> – Miféle hecc, te félszemű Cupido!
               </p>
				<p> – Hát kutyák meg bikák és bivalyok verekesznek egymással.</p>
				<p> – No a kell nekem! Van ott entrée?</p>
				<p> – Perszehogy van. Egy tízes a belépés.</p>
				<p> – De már oda elmegyek.</p>
				<p>Berti rögtön csapta a hóna alá a fokosát, megtömte a dohányzacskóját, s azon
                  sárosan, szurtosan megindult a heccet megnézni, ráijesztgetve a kellnerre,* hogy valami el ne vesszen a szobájából, mert akkor azt
                  a másik szemét is kiüti.</p>
				<p> Az ajtó küszöbén szemközt találkozott felesége házikisasszonyával, ki annál
                  gazdasszonyi szerepet viselt; e csinos hölgynek csak fél szeme volt, a másikat,
                  mit himlőben vesztett el, egy homlokáról lecsüggő hajfürttel szokta
                  elmaszkírozni.</p>
				<p> Ezen kisasszony már várt itt a nagyságos úrra, s kényes természetű izenettel volt
                  megbízva úrnőjétől, amiért is Bertók urat elfogván az ajtóban, bizalmas
                  suttogással monda neki.</p>
				<p> – Kérem nagyságos úr, négyszem között akarnék önnel beszélni.</p>
				<p> Dehogy engedte volna el Csollán Berti, ha egyszer valami bolond jutott az eszébe,
                  hogy azt el ne mondja. – Észrevette a küldött hölgy fennemlített
                  fogyatkozását.</p>
				<p> – Te, kellner! – kiálta a messze futott pincér után –, gyere csak vissza, hozd
                  ide azt a félszemedet, ez a kisasszony négyszem között akar velem beszélni, aztán
                  kettőnknek nincs több háromnál.</p>
				<p>A sértett hölgy erre dühbe jött, azt mondta neki: „maga goromba, maga!” S azzal
                  bevágta orraelőtt az ajtót, s re infecta,* izenete elmondása nélkül visszament az úrnőjéhez.
                  Képzelhetni, hogy miket fog otthon referálni.</p>
				<p> Bertók tehát nem ment Katinkához megérkezése estéjén, hanem ment a heccbe.</p>
			</div>
			<div type="chapter">
				<head> A hecc
               </head>
				<p>Hát bizony a kevésbé mívelt közönség mulatságáról is csak kell gondoskodni. Nem
                  minden ember áll a kultúra azon tökélyén, hogy a német színházat látogathassa,
                  mely a magyar nemesi felkelő hadsereg pénztárából építtetett fenséges nádorunk+ alatt.</p>
				<p>A Kerepesi úton még nagy a sivatag. A hírhedett Zrínyi
                  kávéházon túl a nagy messzeségre kitolt Rókus-kórház+
                  tömör alakjáig nem látni egyebet, mint nehánykisvárosi
                  csárdát, amik világért sem kérkednek oly magas nevekkel, mint „Magyar Király*”, „Angol Királynő”,
                     „Pannónia”, „Európa”, beérik ők mindenféle jámbor
                  állatok neveivel; egyik «Vörös Ökör», másik «Fehér Ló»,
                  harmadik «Griff»; a környezetök is mind olyan földszinti falusi hajlék, csak az
                  egy Beleznay-kastély zavarja a szép összhangzatot. Az
                  út maga sokkal sárosabb és gödrösebb, mint az országút maga, mert az országút a
                  vármegyéé, az utca pedig a városé. A Grassalkovich-telken, mely még félszázad
                  előtt temető volt, palánkkal körülvett kert van, melyben fejős kecskék
                  legelésznek. Valami nagy úr mellbeteg, annak a számára telelnek a kecskék.</p>
				<p>Ami bolt csak az utcára nyílik, abban mind paprikás szalonnát árulnak vagy
                  változatosság kedvéért pálinkát.+*</p>
				<p> Ha aztán az ember a járdátlan úton bokáig érő sárban eljutott addig a magas
                  kőfalig, mely egy három utcára szolgáló szöglettelket vesz körül, ottan megtudja,
                  részint a falra felkapaszkodó vakmerő suhancsereg vihogásáról, részint a belülről
                  kihangzó, jobb ügyhöz méltó kitartással püfölt öreg dobnak pufogásáról, hogy itt
                  valami van!</p>
				<p> Hanem dolgotád megtalálni a bejárást. Van annak a
                  kerítésnek ajtaja három is, de az mind be van szegezve; hanem mindig akad, aki
                  útba igazítja az idegent (az itt lakó úgy is tudja a járást), hogy a szomszéd
                  földszinti házból kell a teátrumba bekerülni; az udvaron meg egy kocsiszínen
                  keresztül, ahol aztán egy élemedett hölgy elfogja az embert, s megfizetteti tíz
                  kemény krajcárig, s akkor aztán beléphet a paradicsomba.</p>
				<p>Az ott úri kert volt valaha. Hogy hova lett belőle a kastély? azt nem tudja
                  senki. Talán nem is volt. – Most egy kerek deszkaemelvény, mint egy amfiteátrum
                  foglalja el a közepét, melyen gyalulatlan deszkákból rögtönzött padok vannak a
                     quiritesek számára összeütve, az első padot úgy
                  hívják, hogy első hely, az a méltóságos katonatiszt urak s a nagyságos nemesség
                  számára van fenntartva. – Egypár ákácfa, mely beleesett a színkörbe, meg van
                  hagyva azon módon; a korlátokat hozzászegezték. A színkör homokjától+ ölnyi magas mellvéd választja el a nézőhelyet, mely
                  körös-körül erős kapukkal bezárható. Egyik kapu fölött aztán van még magasabb
                  emelvény, azon egy színpadforma ponyvaalkotmány, telefestve csataképekkel; abban
                  van az opticum theatrum. Előtte egy trikóba öltözött vadember üti az öreg dobot, s
                  fújja a klarinétot egyszerre, alatta pedig van a rekesz, melyben a heccre való
                  állatok tartatnak; a csaholás és rekedt bömbölés odabenn sejteti, hogy most
                  alkalmasint a szerepüket tanulják.</p>
				<p>A közönség igen válogatott. Az első sort jól táplált arcok foglalják el: hentes,
                  mészáros, tímár legények és azoknak kackiás úrhölgyei, kik a hátulsó padokon
                  másznak keresztül; közbevegyül egy-egy duzmadt szalonnakereskedő a szomszéd
                  mezővárosokból; ripők magaviseletű jurátus; hetyke nyíri pajkos,* csizmadia legény, fiatal diák, nyárspolgár, s
                  mindenféle szemenszedett nép. Ki hova letelepszik, ugyan körülnézi magát, ki mellé
                  jutott, s őrzi a két zsebét, hogy ki ne vegyenek belőle valamit. A teátrum mellett
                  egy elzárt rekeszték az úri lózsé, ahol lovas katonatisztek, gavallérok, s
                  magasabb rangú kártyások szoktak bebocsáttatni, – akik nem a színlap szerint
                  fizetnek. – De bizony még a főtisztelendő urak is
                  bevetődnek ide, nagy egyházi gyűlések alkalmával. Az egész teátrumról éppen egy
                  ilyen tudós úr krónikája nyomán van szerencsém tudomással bírni. Végül a karzat
                  szélén ott látni egy szál poroszlót is, ki a mindenütt éber szemmmel őrködő világi
                  hatóságot képviseli; ugyanazzal a fegyverzettel, amit jelenlegi utódai
                     viselnek.+</p>
				<p> Az előadás már megkezdődött: a dob elhallgatott, helyet adva a kintornának, mely
                  akkori időben újság volt e földön;s minthogy a dob
                  elhallgatott, annál fogva Csollán Berti sem tudhatta a Kerepesi úton, hogy hol van
                  az az olympi látvány, amelybe ő be akar menni?</p>
				<p>Szerencsére jött rá szemközt egy bús hazafi, kopott tetejű kalap hazafi,
                  + a fején, s kurta gallérú kék köpenyeg* a vállán; minthogy a köpönyeg alól két pár fejelés
                  csizma látszik elő, nem nagy bátorság kell hozzá, hogy ráfogjuk, miként ez a derék
                  ember csizmadia.</p>
				<p> – Ugyan hallja kend, majszter – szólítá meg Csollán Berti –, nem tudná nekem
                  megmutatni, merre van az a „hecc?”</p>
				<p> A kurtaköpönyeges megállt, végignézett a kérdezőn; meggondolá, hogy mit mondjon,
                  és aszerint felelt meg neki.</p>
				<p>– A bikahecc és a kutyaheccolyatén mulatságok
                     lévén,amikbe lelkes eszű minőség testi állapotját
                  megjelentetni nem szokta, annál fogva én a nemzetes úrnak ezen elmebeli
                  kívánságának hiányosságát tapasztalataim értelmében be nem tölthetem;* hanem gyorsítsa a nemzetes úr lépéseinek nyomdokait
                  előre, amottan leng egy úri ember, kurírstiblik
                  hüvelyébe rekesztett lábakkal, az nyilván egy célra törekszik; attól megnyerheti a
                  kellő felvilágosodást.</p>
				<p> Bertók nagyot nézett a szónok szeme közé. Még ilyen kikanyarított stílusban nem
                  hallott beszélni. Aztán pedig követve a figyelmeztetést, azt se mondta neki, hogy
                  „ülj fel a hátamra”, hanem elkezdett ugyancsak szaladni az előtte haladó
                  kurírstiblis úr után.</p>
				<p> A mester pedig megállt és utána nézett, s mély meggyőződés hangján monda:</p>
				<p> „Aztán ne legyen földindulás?”</p>
				<p> Bertit pedig az indítá e gyorsított haladásra, hogy az előtte menő alakban
                  felismerte Bálvándyt. Kívánkozott már utána régen. Azért is sietett, hogy
                  utolérje, s miután Bálvándynak egy gömbölyű jockey-sipka volt a fején, amint
                  utolérte, jót ütött a sipkájára a tömött bőrdohányzacskóval: „szervusz, német!”
                  Bálvándy pedig a kezében levő kutyakorbáccsal abban a nyomban visszacsapott az
                  üdvözlő lábszáraira: „szervusz, kozák!” Arra aztán úgy
                  tettek mind a ketten, mintha egymásra ismernének, s rettenetesen örültek a
                  találkozásnak.</p>
				<p> Bálvándy is éppen a heccbe igyekezett, azért volt a kurírcsizma és a korbács,
                  mert abba a publikum is beleszól néha.</p>
				<p> Mindjárt fogta karon az ő kedves barátját, s vitte egyenesen a jól ismert
                  lebujokon keresztül a díszes teátrumba, még a belépti díjat is ő tette le
                  érte.</p>
				<p> „Ma, reggelig együtt mulatunk.”</p>
				<p>Az előadás javában folyt már akkor. Legelső látvány volt az opticum theatrum;
                  fababák játszottak,s egy talián magyarázta a dolgot
                  németül. No, azzal nem sokat vesztettek, akik elszalasztották; már ugyan mi bolond
                  értelme legyen annak, hogy előjön egy ember puttonnyal a hátán,+ talyigával a kezében, elkezd táncolni, akkor a
                  puttonyból apró gyerekek ugrálnak ki, azok is táncolnak, akkor a talyiga
                  átváltozik krokodilussá, elnyeldesi a kis gyerekeket; végül a puttonyos ember
                  megfogja a krokodilus farkát s megint talyiga lesz belőle. Aki pedig arra
                  hallgatott, amit az olasz beszélt németül, attól meg éppen nem lett okosabb.</p>
				<p> Nem ér e semmit: hanem a kutyahecc, az a valami!</p>
				<p> A két úri vendéget az olasz feltolta az úri lózséba; ahol az a pompás mulatság
                  volt a vendégeknek fenntartva, hogy közel hozzájuk állt egy vizes kád, abban volt
                  egy kézi fecskendő, azzal koronkint a falkerítésre felkapaszkodott ingyen
                  publikumot végigfecskendhettek. A sok lefecskendett kölyök sivalkodott és pusztult
                  a falról, s két perc múlva megint ott volt valamennyi.</p>
				<p> „No, lássuk már a kutyákat!” – türelmetlenkedék a publikum, egy felgyűrt ingujjú
                  mészároslegény ütögette nagy somfa fütykössel a mellvéd oldalát, nyomatékot adva a
                  népakarat szavának.</p>
				<p> Az opticumtheatrum függönye legördült, s ahelyett
                  megnyíltak a rekesz kapui.</p>
				<p> Egy bagaria csizmás pecér kivezetett örveinél fogva két szelindeket; az egyik
                  sárga volt, a másik csíkos; a sárga nehezebbnek látszott, erősebbnek, de a csíkos
                  gyorsabbnak ígérkezett.</p>
				<p> – No, ki fogad a csíkosra a sárga ellen? – kiálta a páholyból Bálvándy.</p>
				<p> – Én a sárga mellett! – Kiálta vissza a mészároslegény.</p>
				<p> – Kettőt egyre! – monda Bálvándy, s két fényes tallért odadobott a földre.</p>
				<p>– Meggubellirozom! – hangzék a
                  műkifejezés a legény részéről, s ő is behajítá a maga tallérját.</p>
				<p> Jó helyen van az ott. Majd fölszedi, ha vége lesz a heccnek, aki nyertes
                  marad.</p>
				<p> A pecér leoldozta a két szelindek nyakáról az örveket, s azután összeereszté
                  őket. A publikum elkezdte a kutyákat uszogatni.</p>
				<p>„Alló Szuitli! fogd meg Lion! Putz, putz! Ksz, ksz!” Szuitli és Lion pedig
                  elkezdték egymást szembe nézni, s növekedő morgással jelezték a kettőjök+ közötti feszült viszonyt, hátulsó lábaikkal rugdalva a
                  port.</p>
				<p> Mielőtt azonban kitörhetett volna a két nagyhatalmasság között a háború, egy
                  vásott kölyök ottan a kőfal tetején, akit az imént pofon vizipuskáztak, azt a
                  mulatságos bosszút szerezte meg magának, hogy onnan a magasból egy nagy cirmos
                  macskát hajított le a szelindekek közé.</p>
				<p> E váratlan intervenció azt eredményezte, hogy a két ellenséges szelindek
                  egyszerre koalíciót csinált a közös ellenség, a cirmos ellen, s mind a ketten
                  nekiestek.</p>
				<p> De a macska is fel volt fegyverkezve; alkalmasint kölykes volt; ilyenkor a macska
                  vakmerő és dühös, az elöl rárohanó Szuitlinak a szeme közé ugrott, s olyat csapott
                  az öt körmével az orrára, hogy annak egyszerre elborította a pofáját a vér.</p>
				<p> „No, mi ez?” – morgá Szuitli, visszahátrálva a nem várt erélyes ellenállástól; s
                  azalatt a gyors mozdulatú cirmos a nagy melák Lionnak felszökött a hátára, s dühös
                  vakmerőséggel marta, pofozta a nagy bolond állatnak a fejét, kicsipkézte neki a
                  hegyes füleit. A megtépázott szelindek ordított és szaladt, mint valami englische
                     Reiterint hordozva a macskát a hátán; míg egyszer a
                  cirmos aztán észrevette az akácfát, amihez a mellvéd volt szegezve, engedelmet
                  kért, felugrott rá, s egy perc alatt fenn volt a tetején.</p>
				<p>A két meggyalázott szelindek neki a fának! Üvöltött,+
                  ugatott mind a kettő dühösen a macskára fel, s ugrált nagy bolondul utána. Az
                  pedig meghúzta magát csendesen egy ághoz lapulva, csak a felborzadt farkát
                  csóválta tigris módra.</p>
				<p>A publikum fel volt lázadva: „mars Lion, kusti+
                  Szuitli!” – hangzott minden oldalról, a pecér kergette a kutyákat a fától; de azok
                  csak megint oda futottak vissza, s nem akartak az egymás közötti párbajról addig
                  semmit tudni, amíg ez a macska ott van.</p>
				<p>„Le kell onnan kergetni azt a macskát!+”</p>
				<p> Ez volt az általános közvélemény. A bal oldali publikumnak igen szép hantok estek
                  keze ügyébe, azokkal kezdtea macska védműveit
                  bombázni; míg a jobb oldalon a vízipuska levén kéznél, azzal intéztettek egész
                     vízkartácsok a megátalkodott ellenség felé. A macska
                  azonban el volt szánva várát az utolsó emberig fel nem adni s a
                     bombardirozásnak csak az lett az eredménye, hogy a
                  bal oldali hantok mind a jobb oldali publikum nyaka közé hullottak vissza a fáról;
                  a jobb oldali vízipuska pedig a bal oldal fejére idézett rögtönzött záporesőt:
                  úgyhogy utoljára könyörögni kezdtek egymásnak, hogy kössenek valahogy békét, s
                  ismerjék el a macska állását „status quo”-nak.</p>
				<p> Talán össze lehet a kutyákat marakodtatni így is.</p>
				<p> Az egyiket megfogta a pecér, a másikat a talián; elvonták őket a fától, szemközt
                  állították egymással; összeverték az orraikat, rátették egyiket a másiknak a
                  nyakára; annyira vitték őket, hogy már összeágaskodtak s elkezdték egymásnak a
                  torkát fojtogatni; akkor megint egy végzetes „mernyau!” hangzott a fáról, s akkor
                  a két kutya megint abbahagyta a harcot s ment neki a fának, a macskára ugatni.</p>
				<p>A publikum dühös volt; akik egymás ellen fogadtak, ki voltak játszva, bolonddá
                  téve, „azt a kutyát! azt a macskát!” ordította ki egy, ki más; utoljára Wasztl,+ a felgyürkőzött mészároslegény úgy hajította a somfa
                  botját a fára ugató kutyák közé, hogy azok vonítva futottak el onnan. Ez a darab
                  megbukott, a publikum fütyölt, káromkodott, a gyerekkarzat a kőfalon hujjahót
                  kiabált, a pecér futott a kutyáit kikergetni a küzdhomokról, nyakába húzva a
                  fejét, melyre minden oldalról szállt az üdvözlet rohadt alma képében. Csak az egy
                  szál drabant állt meg a helyén rendületlenül.</p>
				<p> A zivatar csak arra csillapult el, midőn a talián megjelent a küzdtéren, s
                  felkeresve az odahajigált tallérokat, azokat az illető fogadóknak
                  visszaszolgáltatta; engedelmet kérve a tisztelt publikumtól s a nagyméltóságú
                  főnemes uraktól, hogy a nem várt esemény miatt a „római állatviadal” ily fiaskót
                  szenvedett; amiért is kárpótlásul egy más mutatványt fog helyettesíteni, mely
                  jelenleg nem volt a programban: a „kínai császár ekvipázsa.”</p>
				<p> Erre a szóra egyszerre örvendetes zsibongásba ment át a népzaj; sokan voltak már,
                  akik ezt ismerték. Ah! valaminagyon derék, a kínai
                  császár ekvipázsa!
               </p>
				<p> A talián kihoz egy kis háromlábú asztalt, az be van vonva fehér papirossal. Arra
                  rátesz egy arasznyi nagyságú aranyvárat: az a kínai császár hírhedett nyári
                  palotája (amit később Palikao herceg oly diadalmasan
                  elfoglalt). Annak van egy hüvelknyimagasságú
                  aranykapuja, azt a talián egy csipetnyi acélkulccsal felnyitja. Akkor egy
                     akácfalevelettesz a nyelve alá s elkezd azzal
                  valami furcsa muzsikát csinálni: az a kínai tábori zene. Arra megindul a nyitott
                  várkapun keresztül a kínai császár ekvipázsa.</p>
				<p> Jön ki a kapun hat fekete szörnyeteg, hat óriási bolha; miknek a lábai
                  pókfonálnyi vékonyságú acéllánccal vannak megkötve, ennél fogva húznak maguk után
                  egy szúnyog nagyságú hintót, mely acélból van, a kerék küllői oly finomak, mint a
                  lepkebajusz: s a pompás hintóban ül ő maga, a legkövérebb, leghatalmasabb bolha, a
                  minden bolhák császárja!</p>
				<p> A fütyülő nyelvsípolásra megindul a díszmenet a fehér asztalon, s körüljárja
                  annak gömbölyű párkányát, jól ügyelve, hogy őfelsége hintaját fel ne fordítsa. S
                  midőn visszatér ismét a palotához, akkor a hintóban ülő bolha leszökik helyéből,
                  meghajtja magát a publikum előtt, ismét felül, és behajtat a palotájába.</p>
				<p> Van mit megcsodálni a bohóságon.</p>
				<p> Először azok a finom acélláncok, mikkel a bolhák lába meg van kötve, valódi
                  remekei az emberi türelemnek.</p>
				<p> Azután csodálkozásra méltó, hogy miként tud valaki egy ilyen apró vadállatot
                  ennyi tudományra betanítani.</p>
				<p>A talián nem volt fukar a mutatványával; felvette az asztalkát a karjára,+ s körülhordta,hogy a
                  közönség közelből is megláthassa a tudós szörnyetegeket, s elvégre felvitte azt
                  szokás szerint az úri páholyba is, hogy egy kis obligát extra borravaló reményében
                  a magas nemesség előtt is még egyszer produkáltassa növendékeit.</p>
				<p> Csollán Berti szitkozódott bámulatában. Ez volt nála a tetszésnyilvánítás szokott
                  neme.</p>
				<p> S midőn a kínai császár az ő kedveért is leugrott a hintóról, s üdvözlé a
                  nézőket, nem tagadható meg magától azt a gyönyörűséget, hogy azt ne mondja:</p>
				<p>„O tu Spitzbub!*+”</p>
				<p> S azzal egyidejűleg jobb hüvelykujjának megfordított körmével megroppantá a
                  fenttiszteltet!!!</p>
				<p> Mint minden felséggyilkolási szörnytettnél, úgy itt is az első hangja a hatásnak,
                  az elszörnyedés felhördülése volt.</p>
				<p> – Mit cselekedtél! – kiáltáBálvándy –, megölted a
                  kínai császárt!</p>
				<p> Hanem a másik percben ugyan fogta ám már a talián Bertinek a gallérját.</p>
				<p> – Gyilkos, rabló, haramia! Megölted az életem fenntartóját! Oda vagyok! Koldussá
                  vagyok téve.</p>
				<p> – Ne búsulj – biztatá őt Berti. – Küldök helyette egy egész skatulya bolhát.</p>
				<p> – De fizetsz érte háromszáz forintot – kiáltá most egy másik hang, az meg a
                  talián pajtása volt, a pecér.</p>
				<p> – Nem bolondultam meg. Az egész világon ingyen adják a bolhát.</p>
				<p> Erre asszonya, gyereke a komédiás hadnak, mind ráröffent, odaszorították a páholy
                  szegletébe, s nagyon közelből kezdték neki magyarázni, hogy gyilkosság ez és
                  rablás, ezért háromszáz forintot kell fizetni.</p>
				<p> Bálvándy ezalatt felült a páholy mellvédjére, onnan gyönyörködött Berti
                  veszedelmében. Berti vette azt észre, s menten barátja nyakába keríté a vizes
                  ponyvát.</p>
				<p> – Jaj barátim – mondá a komédiásoknak –, nincs énnálam semmi pénz, mert én nem
                  vagyok valami úr, hanem egy bolond vagyok, akit most visznek fel Bécsbe a vörös
                     toronyba. Ez meg itt a doktorom ni, aki ide hozott.
                  – Ezt fogjátok meg, minek hozott ide?</p>
				<p> A komédiások elhitték. Nem is sok kételkednivaló volt benne. Akkor aztán mind
                  Bálvándynak estek neki, hogy minek hoz ilyen helyre egy bolondot, s mért nem
                  vigyáz jobbana kezére; mármost fizesse ő a kárt.</p>
				<p> Bálvándy nem tagadhatta sem az egyiket, sem a másikat, kénytelen volt alkura
                  fogni a dolgot.</p>
				<p> – Ejh, mit, háromszáz forintot? Hiszen egy nemesembernek is csak kétszáz forint a
                  homagiuma, ha valaki megöli. Parasztgyilkolásért nem fizetünk többet huszonöt
                  forintnál.</p>
				<p> De a talián bebizonyította, hogy ez a bolha magas származású bolha, valódi
                     kasztíliai hidalgó vére foly benne. Utoljára aztán
                  csak megegyeztek száz forintban. Bálvándy kifizette.
               </p>
				<p> Bertinek most tetszett már aztán ez a tréfa tökéletesen! Most következett az
                  előadás legnevezetesebb része, a bikahecc.
               </p>
				<p> A szomszéd ház tulajdonosa mészáros volt, ott állt az udvar hátulján a vágóhíd,
                  ahol a heccben elesett és megsebesült marhákat menten le is vágták. És ennek
                  kettős haszna volt:</p>
				<p> Az egyik az, hogy az alsóbbrendű polgárság, különösen a magyar ajkú lakosság,
                  valami nemesebb élvezetben is részesült; a másik meg az, hogy a tülekedésben
                  kifáradt bikák húsa sokkal porhanyóbbá és így élvezhetőbbé vált a közönségre
                  nézve. Minélfogva mind erkölcsnemesítési, mind diaetetikai szempontokból a heccek
                  hatóságilag is pártfogoltattak.</p>
				<p>Annál inkább sajnálom, hogy az éppen előttünk folyó jelenet leírásánál mindazt a
                  lelket gyönyörködtető látványt le nem írhatom, mellyel egy-egy megdühített+ bika és egy bivalybika párharca kecsegtet; nem azért,
                  mintha a szörnyű küzdelem borzalmaitól kihullana a toll a kezemből; hanem azért,
                  mert ez az olympi küzdelem éppen nem mehetett végbe. A bika ugyanis, amint a
                  ketrecből a bivalybikát ráeresztették, attól úgy megijedt, hogy párbaj+ elfogadása helyett nekifutott a mellvédnek, s azon a
                  magas falon csodamódon keresztülvetette magát, ugrott az, mint az angol paripa, és
                  kapaszkodott, mint a leopárd,s közrémületre a publikum
                  között termett. Szerencsére nem volt kedve ott mulatni, hanem nekifutott a kert
                  kapujának, azon az első rohammal keresztültörte magát, mint egy bajazzo az
                  abroncspapíron, – akkor aztán neki a legszélesebb utcának!*</p>
				<p>Ezzel a komédia átplántálta magát a szabadba: a mészároslegények botokkal,
                  pányvákkal, szelindekekkel rohantak a szökevény után, mely bömbölve futott be a
                  városba; ordítás, ugatás, bömbölés, sikoltás hangzott sok ideig, míg utoljára
                  diadalmasan elfogták valahol a piacon a dühöngőt kutya- és embererővel, s akkor
                  aztán hozták vissza nagy diadallal a vágóhídhoz; a fülei le voltak tépve, a nyelve
                  kilógott, hátul az inait harapdálta a Szuitli, a tarka*+
                  ott maradt a csatatéren keresztülszúrva; Wasztl fogta az egyik szarvát nagy
                  büszkén: ő volt az, aki a kötelet rá merte vetni a bika fejére, annak a hosszú
                  kötélnek a két végét aztán annyi utcagyerek fogta kétfelül, amennyi a széles
                  Kerepesi úton hozzáfért.</p>
				<p> Beszélték, hogy a bika legázolt és feldöfött valami hat vagy hét embert. Biz azt
                  nem számlálta meg senki. Ki mit kapott, azt számította mulatságai közé.</p>
			</div>
			<div type="chapter">
				<head> A hírhedett erőművész </head>
				<p> Bálvándy e nemzeti mulatság után fölülteté kedves barátját egy bérkocsiba, hogy
                  ígérete szerint minden élvezeten keresztülvigye, ami csak félszázaddal ezelőtt
                  Budapesten kínálkozott.</p>
				<p> Legelőször is átvitte Budára a „Három Kapás”-hoz
                  „csájá”-ra. A Három Kapás, az egy lebuj, a „csája”
                  pedig valami étel neme; mind a kettő divatban volt akkor, a csájához rác ürmöst
                  ittak és rác nótát énekeltek. A csaplárosnak volt egy kancsal szolgálója, azzal
                  Berti egy kis regényes cselszövényt kezdett, megfogadta neki, hogy amint elválik
                  feleségétől, mindjárt őtet veszi el; ígért neki egy tízest, ha megcsókolja az
                  orcáját, amit a bájos Hébe kért magának rézpénzben
                  kiadatni; nem volt elég hite,hogy ne hamis tízes
                  legyen az, amit ilyen hiábavalóságért osztogatnak.</p>
				<p> Innen aztán a jó barátok odább mentek; nem anélkül, hogy egy ott maradt szerb
                     gajdosnak a csizmaszárába tüzes taplót ne dugtanak
                  légyen.</p>
				<p> Berti testekívánta a fürdést. Bálvándy elvitte őt a
                  Sáros fürdőbe, ott egy garasért megúsztatta magát Berti
                  a tükörfürdőben, más harminc darab, garasos gentleman társaságában.</p>
				<p> Következett a csónakázás vissza Pestre, az is az élvezetek közé tartozott. Ekkor
                  már éjfél felé járt az idő. Napirenden állt a szolgálóbál a „Nagy Gárdistánál”.
                  Ott a két jó barátnak sikerült a henteslegényeket, meg a fiakkerlegényeket
                  összeveszíteni; mikor aztán ütlegre került a sor, akkor elszaladtak, felkiabálva
                  az alvó várost azzal a rémszóval, hogy „tűz van!”, s becsengetve sorba minden
                  kapun. Végre befogadták őket a mindig vendégszerető Zrínyi otthonos csarnokai. –
                  Ott talált Berti egy csoport kozákot, akik nasivasit
                  játszottak, leült közéjük. Először ő nyerte el minden pénzüket, azután azok
                  nyerték el minden pénzét. Akkor beledühödött a játékba, kölcsönkért Bálvándytól
                  száz forintot. Bálvándy pedig ismerte Csollán Bertinek azt a jó szokását, hogy
                  kártya közben kölcsön kapott pénzt sohasem szokott megfizetni.</p>
				<p> – Nem adok én, ha csak valami zálogot nem adsz.</p>
				<p> – Hát mit adjak? A pipámat?</p>
				<p> – Az nem ér öt garast.</p>
				<p> – Hát a bekecsemet?</p>
				<p> – Ingyen se kell.</p>
				<p> – Kötelezvényt?</p>
				<p> – Add ide azt a gyűrűt az ujjadról.</p>
				<p> – Ez a feleségem jegygyűrűje.</p>
				<p> – Bánom is én. Holnap visszaváltod.</p>
				<p> Hát aztán Berti odaadta zálogba a jegygyűrűjét, a felesége nevének előbetűi
                  voltak belevésve. Ha visszanyeri a pénzét, meg is adja tán a száz forintot; ha
                  pedig azt is elveszti, vesz másik karikagyűrűt öt forintért; Bálvándy őrizheti a
                  zálogot.</p>
				<p> Aztán csak el is vesztette a száz forintot is. Ilyenformán elmulatott reggelig,
                  és mind e mulatságot a Bálvándy pénze bánta, aki aztán reggel felé még haza is
                  vitte barátját a Fehér Hajóba, s le is fekteté szépen.</p>
				<p> Berti aludt kilenc óráig. Akkor felébredt, eszébe jutott lassanként, hogy nem
                  otthon van Gödénylakon;azután apródonkint arra is
                  rájött, hogy most Pesten van! Sőt idő múltával aziránt is tisztába jött magával,
                  hogy ő most a felesége hívására jött ide, nagyszerű kibékülési szándékkal, s hogy
                  eszerint a legelső kötelessége az volna, hogy megborotválkozzék. Rémlett előtte,
                  mintha tegnap este meg is mondta volna a pincérnek, hogy neki a borbélyt rendelje
                  ide kilenc órára.</p>
				<p> Már kopogtat is valaki az ajtón. „Herein!”</p>
				<p> A feltáruló ajtón egy alakot lát belépni Berti, aki ismerős is, meg ismeretlen
                  is. Hirtelenében nem jut eszébe, hol látta. Pedig hát Wasztl az, a mészároslegény,
                  akit a tegnapi állatviadalon volt szerencséje tisztelhetni.</p>
				<p>Wasztl prémes bekecset viselt és báránybőr kucsmát.+</p>
				<p> A kucsmát letette a székre; azután leveté a bekecset, azt felakasztotta a szegre;
                  azután a lobogós borjúszájú ingszárat felgyűrte a válláig.</p>
				<p>Berti csak nézte, hogy mi lesz már ebből. Wasztl a nyakravalóját is leoldotta.+</p>
				<p> Akkor aztán odaplántálta magát Berti elé, mondván:</p>
				<p> – No hát, itt vagyok!</p>
				<p> – Látom, vakapád, hogy itt vagy. De hát mért vagy itt?</p>
				<p> Wasztl előbb a jobb markába köpött, azután a bal markába köpött; azután a két
                     tenyerétis összedörzsölte, azután kifeszítette
                     karjáts így szólt:</p>
				<p> – No, hát hadd látom, ki üt engem a földhöz!</p>
				<p>– Üssön a földhöz a hétágú mennydörgő mennykő! Hát mit jössz te énhozzám,
                     bumfordi?!+</p>
				<p> – Hogy mit jövök én ide az úrhoz? Hát nem az úr hítt engem ide?</p>
				<p> – Én híttalak? Hát mikor hallottad te az én szavamat?</p>
				<p> Wasztl a két tenyerébe csapott, mint aki el van szörnyedve ily hallatlan
                  vakmerőségen.</p>
				<p> – Hiszen nyomtatva van: ekkora betűkkel ni, mint az öklöm!</p>
				<p> – Mi van nyomtatva, te?</p>
				<p>Wasztl odahúzta Bertit az ablakhoz, s a Fehér Hajóval átellenes Teleky-ház* szögletére mutatott, ahol nagy falragaszt bámult egy
                  csoport nép, a falragasz közepét egy mázsákat emelgető Hercules* alakja tette nevezetessé.</p>
				<p> – Nem tudok én olyan messziről olvasni.</p>
				<p> – No, hát innen közelebbről. Hát ez micsoda?</p>
				<p> Azzal kinyitá Wasztl Berti szobaajtaját, s ott láthatá Berti ugyanazt a
                  herculeses hirdetményt felragasztva, ezzel a tartalommal:</p>
				<p>„Csollán
                  +
                  Berti.</p>
				<p> A török szultán első akrobatája, ezennel felhívja Budapest minden birkózóit
                  küzdelemre; aki őt földhöz tudja vágni, annak száz forint jutalmat ígér!”</p>
				<p> Berti háromféle színt váltott e rémsorok olvastára.</p>
				<p> Ott volt saját ajtajára ragasztva a veszedelmes felhívás.</p>
				<p> – Nohát! Az úr az a Csollán Berti, vagy nem az úr az? – kiálta rá nyersnyakasan
                  Wasztl pajtás.</p>
				<p> – Zsiványság, akasztanivalóság az egész dolog! – tört ki ijedt haraggal Berti. –
                  Tolvaj volt, gézengúz volt, aki eztcsinálta. Eredj a
                  pokolfélegyházába! Én nem vagyok se birkózó, se vasgyúró, se akrobata; nem tudok
                  az egészről semmit.</p>
				<p> – Ohohohohó! Uracskám! – hencegett Wasztl, öklével Berti orra alatt hadonázva. –
                  Nem megy ám az: így akarni kibújni a hajcécuból; mikor
                  már az egész város, minden utcaszeglet tele van ragasztva a cédulával; most már
                  csak ki kell állni a gyepre.</p>
				<p>– Áll ám a kutyád, meg magad. Én nem birkózhatnám, nekem nem ez a mesterségem.
                  Most is hexenschusz van a derekamban. Valami gazember bolonddá+ tette a várost.</p>
				<p> – De nem oda Buda! Nem ütjük azt azzal el! Ismerem én már ezt a tempót. Tavaly is
                  így tett éppen egy amerikai komédiás, kihirdette, hogy aki őtet földhöz vágja,
                  száz forintot ád neki, mikor aztán meglátta ezeket a karokat itt ni… Látja az úr
                  ezeket a karokat? (E szónál Wasztl összehúzta, megint kiegyenesítette a vastag
                  karját, melynek középizma, mint egy kis malac domborodott ki.) Hát akkor annak is
                  éppen úgy az inába szállt a bátorsága, aztán az is azt mondta, hogy ő csak
                  tréfált, nem akar birkózni; utóbb meg alkura fogta a dolgot; ötven forintot ígért,
                  de nem engedtük ám; hanem ki kellett neki állni a platzra, s birkózni kellett.
                  Aztán úgy is oda teremtettem a földhöz, hogy három oldalbordája betört. Nem jön a
                     többetPestre birkózni! De majd az urat is
                  elszoktatom én erről a mesterségről.</p>
				<p> – Kedves barátom – kezdé Berti könyörgésre fogni a dolgot. – Becsületem
                  szentségére esküszöm, nem vagyok én, nem is voltam soha komédiás. Valaki bolonddá
                  teszi a nevemben a várost. Én tiszaháti földesúr vagyok. Hagyjon nekem békét, édes
                  barátom.</p>
				<p> Ezt az indokolást pedig igen képtelennek találta Wasztl pajtás.</p>
				<p>– Üm, de ez már furcsa. Az embert idebolondítják, az embert felültetik. Az ember
                  azt gondolja, hogy ami nyomtatva van, az már „gedruckt*”, az olyan, mint a szentírás. Énnekem az a száz forint olyan bizonyos,
                  mintha a zsebemben volna. Nekem az úr száz forintot vesz ki a zsebemből, ha nem
                  akar birkózni. Én már előre egy új bekecset is vettem magamnak erre a kontóra a
                     kohlmarkon.</p>
				<p> Mutatta a felakasztott bekecset.</p>
				<p> – Hogy volt ez a bekecs?</p>
				<p> – Tíz forint.</p>
				<p> – No hát megadom azt a tíz forintot, s aztán menjen édes barátom Isten
                  hírével.</p>
				<p> Wasztl nagyon megcsóválta a fejét.</p>
				<p> – Ejnye no, ez már mégis nagy szörnyűség! Így bolonddá tenni az embert! No, hát
                  nem bánom. Én jó bolond cimbora vagyok. Ide azzal a tíz forinttal. Ne mondja, hogy
                  veszekedő ember vagyok. Minden ember tudja, hogy a Wasztl olyan jó gyerek, mint a
                  tej.</p>
				<p> Berti markába nyomta a tíz forintot, s tuszkolta aztán kifelé az ajtón. De Wasztl
                  csak nem mozdult. Úgy állt ott, mint egy vasszobor, s nyájasan mosolygott.</p>
				<p> – Tudja az úr, csak mégis sajnálom, hogy úgy szelíden, ha nem is a földre, csak
                  ide a pamlagra le nem vágtam, hogy legalább tudná meg, hogy ki vagyok. Nem
                  pénzért, csak úgy barátságból.</p>
				<p>Berti köszönte neki szépen; nem akar sehova lebukfenceztetni, még a pamlagra se,
                  se ingyen, se barátságból; inkább megkínálja még egy kis dohánnyal a vasgyúrót,
                  töltse meg a pipáját a zacskójából, amit az aztán meg is tesz. S úgy fogja fel a
                  dolgot, hogy a dohányzacskót is megtartja; Berti a világért sem meri+ azt tőle visszakérni; még inkább kicsihol a számára a
                  maga szerszámával, s pipájára teszi az égő taplót, s várja, míg Wasztl nagyokat
                  szí a pipából, s a dohány igazán meggyullad.</p>
				<p> Akkor aztán Wasztl is nagylelkű kezd lenni.</p>
				<p> – No, tőlem ugyan olcsón megszabadult az úr. Tudja, én jó gyerek vagyok, olyan
                  mint a tej. – Hanem majd mindjárt jön ám a Krautsuppen Tóni, a Kilencveklis Jóska,
                  meg a signore Mangiacatto, no azokat majd nehezebb lesz
                  ám lerázni a nyakáról, mert azok nagy krakélerek.</p>
				<p>Berti még egyszer nagyot ijedt.+</p>
				<p> – De hát mik azok?</p>
				<p> Wasztl megmagyarázta.</p>
				<p>– A Krautsuppen Tóni egy fiákermester, aki minden+
                  verekedésben benne szokott lenni. – A Kilencveklis Jóska egy zsákhordó, aki két
                  tele búzászsákot egyszerre elvisz a vállán; a talián meg egy sajtáruló, aki maga
                  is Hercules volt valaha. Már találkoztam velök a Zrínyiben, ott tanakodnak, hogy
                  melyik jöjjön elébb az urat a száz forintért gavallérosan megzökkenteni.</p>
				<p> Még csak ez a biztatás kellett a Berti fejének.</p>
				<p>– Azokkal nem fog ám az úr olyan könnyen elkészülni, mint énvelem. Azok nem
                  hagyják magukat ilyen aprópénzzel kifizettetni. Mert hát én jó gyerek vagyok, mint
                  a tej. Hanem hát előre figyelmeztetem az urat a tempóikra; mert én ismerem mind a
                  hármat. Sokszor mérkőztem velük; de énvelem egyik sem bír. A Krautsuppen Tóninak
                  az a fogása, hogy mikor összekapaszkodik az ellenfelével, egyszerre csak lesunyja
                  a fejét s olyat üt vele a társának a gyomrára, hogy az mindjárt elájul bele. A
                  Kilencveklis Jóska meg, mikor fogja az embert, aztán nem veszi észre, a vállával
                  úgy fellöki az állkapcáját, hogy a foga törik ki bele. A taliánnak meg az a
                  szokása van, hogy egyszerre megkapja az embernek a karját, s keresztüldobja a
                  vállán. Hát ezekre a tempókra jó lesz vigyázni. Mert azok füge gyerekek.* Nem olyan jámbor fiúk, mint én. Istennek ajánlom az
                  urat.</p>
				<p> A mészároslegény elment. Berti kinézett az utcára, látta, hogy most már egész
                  népcsoport áll az utcaszegleten, s magyarázza az ő felhívását ki-ki egymásnak.</p>
				<p> Ez átkozott rossz tréfa, akárkitől jön!</p>
				<p> De hát kitől jön?</p>
				<p> Törte rajta a fejét. Bálvándyra fogta volna; de az merőben lehetetlen. Tegnap
                  este találkoztak, azóta reggelig egy pillanatra sem váltak el; ezeket a
                     plakardokat pedig előbb ki kellett szedetni,
                  nyomatni, cenzúrára küldeni, kiragasztatni: az egy egész napi munka. Kinek a
                  munkája?</p>
				<p> Senkié másé nem lehet, mint Katinkáé.</p>
				<p>A feleség akarta a férjet így megtréfálni, azért a sok bosszantásért,+ amit a férj szokott ővele elkövetni.</p>
				<p> Más magyarázata nem is lehet.</p>
				<p> Bosszújában és rémületében Berti rögtön befogatott, maga előre beült a hintójába,
                  elbújt a sártakaró bőr alá, ott kushadt, míg felszerszámoztak, s úgy elkihajtatott
                  Pest városából, hogy még az orrát sem dugta ki a napvilágra, amíg a vámon túl nem
                  voltak.</p>
				<p>S még az a bosszúsága is megvolt, hogy nem is dohányozhatott, mert a zacskóját+ elvitte Wasztl.</p>
				<p> Csak időre,évek múlva kapott egy cédulát Pestről,
                  melyre ez volt írva:</p>
				<p> „Hát hogy tetszett a Fehér Hajó-i komédia?</p>
				<p>Bálvándy, komédiás direktor
                  !”</p>
				<p> Ez volt az egyik visszatromfolás.</p>
				<p> ***</p>
				<p> Bálvándy pedig még aznap délelőtt ellátogatott Katinkához.</p>
				<p> – Ne várja biz „azt” – mondá a szép asszonynak –, tegnap este megjött, leült
                  kártyázni, elvesztette utoljára még a jegygyűrűjét is, s azzal hazament.</p>
				<p> Katinka ráismert a gyűrűjére.</p>
				<p> Piros lett a haragtól.</p>
				<p> – Adja ide azt a gyűrűt azonnal!</p>
				<p> – Dehogy adom! Nagy pénz árában van ez nálam.</p>
				<p> – Hát mit akar vele?</p>
				<p> – Felkeresem vele azt, akinek az ujján maga szép asszony örömestebb fogja
                     látni.S annak adom.</p>
				<p> Katinka azt mondta Bálvándynak, hogy: „Maga nagy ördög!”</p>
			</div>
			<div type="chapter">
				<head> Hátrafelé fölfelé </head>
				<p> Bizony megcsókoltad te a feszületet, kedves barátom, mikor a püspök odanyújtotta
                  eléd – kötődék Biróczy az ő kedves barátjával, Kálmánnal, amint vége volt a
                  keresztfelszentelési szertartásnak, mely István király napján a Decséry család
                  templomában megtartatott. Ez alkalommal a vidék notabilitásai meghívattak; a
                  püspök maga pontificált, két kanonokja kíséretében; Dorothea grófnő énekelte a
                  magánhimuszt a zenekarban, gyönyörű csengő szoprán hangjával; az olyan
                  fiatalemberek pedig, mint Kálmán, kardosan, magyar ruhában szolgáltak a
                  közrendnek. A püspök aztán közölt velők minden szent áldást, nem kérdezve, ki
                  igazhivő, ki eretnek. Biróczy termetének rendkívülisége által fel volt mentve a
                  szolgálat alól, s olyan helyről nézhette a szertartást, ahol nem osztottak
                  tettlegesen kifejezett malasztot.</p>
				<p> – No, de valljuk meg, hogy örömest tetted – folytatá a csipkelődést Biróczy. –
                  Azt a helyet érinték ajkaid a mi urunk Megváltónk aranyból formált alakján,
                  amelyet egy perccel előbb a mennyei szépségű Dorothea grófnő ajkai érintének, s
                  így kétszeres volt az áldás. Hát még, ha a mi urunk Idvezítőnk nem volna ott a két
                  csók között.</p>
				<p> De már ezért Kálmánból kitört a nemes harag.</p>
				<p> – Eredj! Te Momus! Egy lélegzettel szidalmazod a szűz
                  erényt, a jó barátodat és az Idvezítőt.</p>
				<p> – Én pedig semmit sem mondtam, ami, ha úgy történnek, azért akár a szűz erény,
                  akar a jó barát, akár az én Idvezítőm haragra gerjedne.</p>
				<p> …A szent szertartást úri lakoma fejezte be, melyben Kálmán a főasztalhoz jutott,
                  ahol a notabilitások ültek. – Az alsóbbrendű vendégseregnek a mellékterem virult.
                  A főasztalnál ültek a grófi család tagjain kívül a püspök és két kanonokja; két
                  testvér Dombrádi, mindkettő nevezetes egyéniség. Az egyik, az idősebb,
                  háromszázötvenkét fontot nyom, a fiatalabbik sokkal
                  karcsúbb, az csak háromszáznegyvenháromig vitte. Vasszék, vaságy kell nekik, más
                  minden pozdorjává törik alattuk. S ha valaki megbámulja csodás előmenetelüket,
                  annak büszke dicsekedéssel mondják, hogy az még mind semmi, de van egy harmadik
                  testvérük, az még tizenhat fonttal nyomatékosabb. Egyszer Pesten voltak mind a
                  hárman, hozattak maguknak egy bérkocsit. Amint az első testvér lejött a kocsihoz,
                  a fiákernek tátva maradt a szája ijedtében, mikor a másodikat is meglátta, a haja
                  szálai ég felé emelték a kalapját, de mikor a harmadik is előállt, közévagdalt a
                  lovainak, s úgy elvágtatott, hogy még talán most is szalad.</p>
				<p> Joviális két derék ember. Omlik belőlük a jókedv. Adoma, áldomás ki nem fogy
                  annál az asztalnál, ahová ők leülnek.</p>
				<p> Ott van a helybeli tiszteletes is, a kálvinista pap; a gróf minden ünnepélyes
                  alkalommal asztalához szokta őt hívni; amit pedig az nem igen nagyon kíván;
                  nincsen ő az ilyen úri étkezéshez szokva, s aztán mindig megfekszi egy hétig a
                  lakmározást. Otthon az „emberem” (így híja a feleségét) még azonfelül leszidja,
                  hogy minek ivott olyan sokat, mikor ismeri már a természetét.</p>
				<p>A jó öreg tiszteletes kapott rajta, hogy egy „nostrast*” sejthetett meg az asztalnál: „Üljön ide mellém, uramöcsém – könyörge
                  Kálmánnak –, aztán figyelmeztessen, kérem az egekre, hogy mi a megennivaló; valami
                  kígyót vagy békát meg ne egyem ennél az úri asztalnál; ha pedig látja, hogy nagyon
                  sokat találtam már inni, adja tudtomra szép hegedűszóban,* mondja azt, hogy „nagyon erős ez a bor”.</p>
				<p> Aztán csak meg is kérdezett mindent Kálmántól, hogy mi az, amit most hoznak. Az a
                  makaróni nem valami kígyófajta-e? Mert ha ő valami kígyót meg talál enni, attól ő
                  mindjárt meghal.</p>
				<p> Hogy elítélte magában a két kövér kanonokot, akik még a csigabigát is megeszik
                  tucatszámra. Nekik való az, mert pápisták.</p>
				<p>Föltette magában, hogy nem fog bort inni; de aztán csak lehetetlen volt megállni
                  a fogadását. Az egyik kanonok híres tósztmondó volt; megkívánta a konstitúciója,
                  hogy minden étel előtt, s minden étel után egy tósztot mondjon, s mikor ez a
                  jogcím elfogyott, akkor a felebaráti szeretet diktálta reá azt a kötelességet,
                  hogyha még van valaki az asztalnál, aki nem volt felköszöntve, megtósztozatlanul
                  ne maradjon. Ezúttal harmincketten ültek az asztalnál. Tósztjaiban rendesen
                  testvérére szokta a felhívást intézni: szállok az úrnak.* Azt mondtará: „állok elébe” – s tölte
                  poharába. De miután a szónok tósztja hosszú vala, a fölhívott nem várhatta végét,
                  közben kiitta poharát, s végül újra töltött. Ilyenformán az egyik harminckét
                  poharat ürített, a másik hatvannégyet. Az égi gondviselés őrködött fölöttük, hogy
                  semmi káros következménye ennek nem volt.</p>
				<p>Tehát Kálmánra is jutott egy tószt. A kanonok úr eldicséré annak minden őseit,
                  őtet magát, jó tulajdonságaival, végül afölötti sajnálkozását fejezte ki, hogy
                  miért ily jeles, kitűnő ifjúnak eretnekül élni a világban, s óhajtá, hogy az a
                  boldogságos szűz, kinek képmását a kastély is őrzi (gyöngéd célzás Dorothea
                     grófnőre) szelíd tekintetével vezesse e derék+ ifjút az igaz útra.</p>
				<p> De már ez ellen a tiszteletes felpattant! Gróf ide, püspök oda, ő a maga vallását
                     kisebbíttetninem engedi. Ő a maga nyájából ily
                  becses juhot elcsábíttatninem enged.</p>
				<p>No, ebből azután tökéletes lett az asztal fölötti mulatság. A tiszteletes a
                  vallási vitatudományban nagyon jártas férfiú volt, csak úgy labdázott+ negyedfél mázsás embereivel,
                  s tűzbe jövén, annyi borfélét beszedett, hogy Kálmán jónak látta a lábát megnyomni
                  az asztal alatt s fülébe súgni: „tiszteletes uram, nagyon erős ez a bor”.</p>
				<p>– Ha erős, ne igyad fiam! – Vágott neki vissza a lelkesült harcos, s a harc vége
                  aztán az volt, hogy Biróczynak be kellett jönni azzal az izenettel, hogy a
                  tiszteletes asszony ideküldött, hogy menjen haza, mert baj van, s arra azután a
                  gróf intésére Kálmán hóna alá vevé a tiszteletest egyfelül, másfelül Biróczy, s
                  elvezeték szépen a parókiáig, folyvást épülve Szent Ágoston* citátumain; otthon pedig szépen lefektették, s nem kellett neki
                  ringatás.</p>
				<p> – Látod, bajtárs – mondá visszatértükben Biróczy Kálmánnak –, ez az élet
                  filozófiája. A hithűség és buzgalom ilyen vedlett vakolatú házba vezet, a nagyurak
                  gráciája pedig olyan palotába, amilyenbe visszamegyünk; „flecti, non frangi”
                  (Hajolni, nem törni), ez a jelszó a jó magyar nemesi címerre. Te már megtaláltad a
                  „gradus ad Parnassum”-ot. Ott ugyan nincs Parnassus, de
                  van más. Szépen lépegetsz fölfelé és – hátrafelé. Ahányat fölfelé, annyit
                  hátrafelé. Hanem okosan teszed. „Sic itur ad astra.” (Így haladnak a csillagokig.)
                  Lesz belőled nagy úr, méltóságos úr, grófnő férje, istennő férje; boldogságos szűz
                  malasztja száll rád, égből és földről. Ha olyan szép fiú volnék, mint te: én is
                  úgy tennék, mint te.</p>
				<p> – Részeg vagy te bajtárs, nagyon.</p>
				<p>– Az meglehet: akkor támogassuk egymást; mert te is az vagy. – Én, ha vagyok,
                  bortól vagyok; te pedig szép szemektől vagy ittas. Ha a Katzenjammer előjön,+ nem tudom, melyikünknek a feje fog fájni jobban.</p>
				<p>Mikor visszatértek a terembe, a tósztozás még egyre folyt; a férfiak még az
                  asztalnál ültek, a hölgyek már elmenekültek onnan. Kálmánnak egy pillanatra
                  alkalma volt Dorotheával összetalálkozni az amabilis confusióban.*</p>
				<p> A grófkisasszony megszorította a kezét és fülébe súgta:</p>
				<p> – Most mondá atyám, hogy mához egy hétre statutióra vagyunk hivatalosak a
                     kordicaiuradalomba. Elmegyünk mind, ön is velünk
                  jön!</p>
				<p> Az a hang, az a szemragyogás, amivel e szó mondva volt!</p>
				<p> Kálmánnak nagyot dobbant a szíve.</p>
				<p> Ez a kordicai statutio volt az, ami elől szerelemféltő dühében megszökött, s ez
                  az, amire szerelmi boldogság diadalával fog sietni most!</p>
				<p> Az ebédnek vége volt, az asztal felbomlott; mindenki sietett őnagyságának, a
                  püspöknek kezet csókolni.</p>
				<p> Ő is!</p>
			</div>
			<div type="chapter">
				<head> A szivárvány közepett </head>
				<p>A Korda folyam ősforrása az Északi-Kárpátok között fakad.* Egy magas, meredek sziklafal közepéből, háromöles magasból tör elő oly
                  erős rohammal, hogy öt ölnyi ívboltot képezve omlik alá. Csodálatos boltív! Aki
                  alatta áll, e folyton változó prizma gyémántboltozatán keresztül, örök
                  szivárvánnyá törve látja az eget. Aki pedig távolról nézi, mikor a nap rásüt, a
                  zuhatag finom vízporában egy kerek aurèole-tlát, minő
                  a léghajósoknak jelen meg néha a felhők között, egy akkora szivárványt, mely egy
                  emberpárt befogadni elég.</p>
				<p>Ez a hely a tökéletes magány hazája. Északról, nyugotról+ a meredek sziklafal zárja el, melyből a folyam előtör; a zuhatag innen
                  egy áthatolhatatlan bozóton, őserdők egymásra omlott faderekain+ keresztül harsog tovább; keletről pedig egy mély
                  hegyszakadék tátong mellette, melybe ha valaki alátekint, annak fenekét ellepve
                  látja a szarvasagancsoktól, miket tavasszal e bujdokló állatok oly helyeken
                  hánynak le, hová ember nem közelít.</p>
				<p>Fenn a sziklafalon az ős fenyőerdő koronái zúgnak a szélben. Egy óriási szál: egy
                  kolossz a többiek között, éppen azon barlang sziklapadmalya* fölött vert gyökeret, melyből a folyam előtör, onnan emeli fel örökzöld
                  gúláját a többiek közé; onnan felülről a vadszőlő venyigéje szövetkezett sötétzöld
                  ágaival, s lekúszott rajta, lehúzták mindig éretlen fürtjei egész a tövéig; egy
                  elszabadult indája lecsüng a vízesésig, s annak az ütésétől szökell, mintha a vén,
                  komor fenyő gyermekjátékkal mulatná magát.</p>
				<p>A sziklafalon megtűző nap sugarai kétszerezik a nyár melegét, a zuhatag örök
                  permetege üdíti az átfűlt léget, ami tropikus légkört varázsol elő, s a légkör
                  nedves melegében, a bérc minden hasadékában kövér növényzet telepszik le, a
                     fülfű zöld rózsái, a szaka* sárga koszorúi virítnak le róla, s ahol más nincs, zöld moha folytatja
                  a tarka hímzést.</p>
				<p>A vízesés alatt, a fényes üveg bolt alatt, öles páfrányok ernyőznek körül pálma
                  alakú legyezőikkel egy mohos követ, melyet a felfutó alkekengi* koszorúz meg, narancsveres kelyheivel. A meleg árnyékban csoportokban
                  virulnak, mint egy fejedelmi díszkert, az erdők drágaságai: orchideák,
                     cypripediumok csodaszép bokrétái, virágok, mik
                  pillangókhoz, legyekhez hasonlítanak; miknek alakja tarka női cipő, fészkén ülő
                  madár; illatja mesés szerelemhevítő.</p>
				<p>A folyam tajtékzó hulláma tova utat tör magának a gubancos máhola*- és málnabozótok között, mik összeverődtek a
                  vadvenyigével, iszalaggal; s ahol egy-egy kis csöndes szögletet talál a völgyben,
                  mely egy eltévedt hullámának nyugvóhelyet ád, azt úgy felékesíti nefelejccsel,+ sötétkék csengettyűvirággal, piros havasi rózsával.</p>
				<p>Egy helyen nagy kanyarulatot tesz a folyam, s ott a kerület zátonyán egy csalit
                  támad veres fűzből; festői ellentét a komor
                     fenyősötéthez.E törpe fákon hosszú sorban fehér
                  gömbök függnek alá, messziről virágbimbóknak nézhetni őket. A fügemadár* fészkei azok, miket csoda tudománnyal a fűzfa
                  gyapotjából tud szőni, varrni. Ezek is az emberhang száműzöttei.</p>
				<p> S amint alább a ködös mélységben újra megjelenik a folyam, mint egy smaragdzöld
                  tengerszem, megszorulva egy völgykatlanba, ott annak a tengerszemnek a partján
                  látszanak egymás mellett a legősibb cölöpépítmények, egy mesterséges gát, amellett
                  sorba épült gömbölyű gunyhók. Azoknak a lakói a hódok. Ezek a bölcs vízi
                  építészek. Egy kiveszni induló faj, mely csak ott lakik még, ahova ember el nem
                  jut.</p>
				<p> Ezt a helyet még nem taposta emberi láb.</p>
				<p> A ledűlt fatörzsön országgyűlést tartanak a cincérek, e hosszú bajuszú bogarak;
                  egyedüli urai annak az erdőnek. Határozataikat bizonyosan jegyzi a fák kérge alá
                  rokonuk, a betűíró cincér.</p>
				<p> Az erdei méh még csak fiainak gyűjti a mézet az odvas fa üregébe. S ez az egész
                  lég mézillattól terhes, a levegőmaga mámorít, andalít
                  s titkos érzelmeket költ fel.</p>
				<p> S e titkokat magyarázni itt vannak az erdők szószólói: ahol a zuhatag zajong, ott
                  szeretnek énekelni a madarak is, ott hangzik a rigó kihívó füttye, ott zúg a
                  süketfajd szerelemféltő haragja, s mintha folytonos csókok csattognának a
                  levegőben: az a fülemüle danája.</p>
				<p> És az alább hanyatló nap egyre szélesebbre terjeszti ki körül a bűvös
                  szivárványkört e tündértáj fölött; az andalgó azt várja, hogy ott a szivárvány
                  környezte mohos kövön meg fog jelenni az erdők istennője, a hűs permetegben testét
                  megfüröszteni.</p>
				<p>S valóban, ha elvár addig, míg leszáll az est, részesül abban a ritka gyönyörben,
                  hogy a páfránlevelek legyezői szétnyílnak, s előjön közülök a meztelen szirén.*</p>
				<p> Ah, mily elragadtatás volna e látvány – egy vágyódó természetbúvárnak.</p>
				<p> Az a „szirén” egy nagy fekete, meztelen szörnyeteg: ritkaság az állatok között;
                  teste idomtalan, mint egy vastag kígyó, apró lábai vannak s fejéből két mozgékony
                  vörös cafrang nőtt ki, ami még rémesebbé teszi.</p>
				<p> De kincs ez a természetbúvárnak; mert nehéz őt élő alakjában megláthatni, kerüli
                  az embert s minden más állatot, a napfényt, a zajt. Olyan helyen él csak, amit nem
                  háborítnak soha. Nedvet és meleget keres árnyékos helyen; lassan tud mozogni, s
                  semmi védelme nincsen, egyedül az a borzadály, melyet látása gerjeszt. Senkit nem
                  bánt, mégis irtózat ránézni.</p>
				<p> Ezé a sziréné a szivárványkörnyezte tündérgrotta a
                  Korda-folyam forrása alatt.
               </p>
				<p> A kordicai statutio két hét helyett két hónap múlva lett megtartva, jóval
                  későbben, mint ahogy Bálvándy kitűzte.</p>
				<p> Ennek pedig az volt az oka, hogy a fődolog, a vendégek elhelyezése, nem engedett
                  magával alkudni.</p>
				<p> Az uradalomhoz csakugyan húsz falu tartozott, s azok között Kordica volt a
                  metropolis. Ezt a címet nemcsak azzal érdemelte meg, hogy valamennyi között
                  legnagyobb, de egyúttal legrongyosabb, legpiszkosabb is volt.</p>
				<p> Mikor Bálvándy megtekinté új uradalmát, s végigjárta azt a hosszú sáros utcát
                  annak a székhelyén, s meglátta azokat a fából tákolt kunyhókat, mik egyetlen
                  vasszeg alkalmazása nélkül épültek, s miknek már a falun kívül érezni a bűzét, hát
                  akkor mindjárt rájött, hogy ő itt a statutiót meg nem tarthatja; mert a sok
                  vendéget nem tudja hova eltenni.</p>
				<p>Arról a kisegítő eszközről is le kellett mondania, hogy hirtelenében deszkából
                  egy közös kastélyt építtessen,amiben valamennyi
                  vendégét eltegye. A meghívott vendégek feleségestől, kisasszonyostul fognak jönni;
                  azokat egy nagy pajtába összerekeszteni nem lehet. Aztán meg Bálvándy Csollán
                  Berti hírére sem vágyott; akihez jámbor ember rettegett vendégül szállni+</p>
				<p> Nem! Bálvándyegészen másutt kereste ambícióit. Az ő
                  vendégeinek dicsekedni kellett a jó fogadtatással.</p>
				<p>Azt gondolta ki, hogy egy szeles éjszakán felgyújtatta Kordicát, s a rongyos
                  házak aztán végig leégték, szennyes vackok, szurtos cókmók,+ bűzös limlom minden odaégett bennük.</p>
				<p>Akkor aztán összeszedte Heves megyében, Zaránd megyében* a maga híres faragó embereit, felküldte őket Kordicára, s két hónap
                  alatt olyan új falut építtetetta leégettek számára,
                  hogy csakúgy tündökölt! Ellátta a maga jobbágyait házi bútorokkal, vászonnal,
                  edénnyel, hajtatott fel nekik egész csorda tehenet, úgyhogy mikor a statutionap+ eljött, a minden vidékről csoportosuló vendégsereg
                  egyesével, családonkint egy-egy külön parasztházhoz jutott szállásra, ahol
                  hálálkodó jobbágynép szolgálta ki, s leste még a kívánságát is. Ez a lehető
                  legnagyobb kényelem a világon.</p>
				<p> Pedig háromszázat haladt az úri vendégek száma; kocsis, hajdú, inas azon
                  kívül.</p>
				<p> A kordicai erdőben pedig rögtönzött vadásztanyák voltak alakítva az összes
                  vendégsereg befogadására; egy roppant nagy bálterem deszkából, apróbb-nagyobb
                  étkezési tanyák. Egy domboldalban négy szakaszra osztott szakácstanya, külön
                  tűzhely úrnak és cselédnek. Óriási sütőkemencék. A szabadban nyitott lacikonyhák;
                  nagy félszerek a boroshordóknak, szárnyékok a
                  vágómarhának.</p>
				<p>Egy olyan roppant birtoknak, mely három vármegyében fekszik s Galíciával is
                  határos, a statutiója is nagyszerű. Törvény szerint, minthogy szerző félről+ maradt a birtok az öröklőre, minden szomszédot meg kell
                  a beiktatásra hívni, s minden megye hivatalos elöljáróságának+ jelenlétében kell annak végbemenni.</p>
				<p> S nemcsak a nemességnek, a parasztságnakis jelen kell
                  lenni. S az mind az új földesúr vendége. Hanem hiszen nem is történik ilyen
                  szertartás holmi dibdáb jószágocska miatt: sem adásvevés alkalmával, hanem midőn
                  valami nagy uradalmat kap valaki ingyen, királyi kegyelemből vagy korábban
                  elholtnak szerződéséből. Az ilyen úr hadd traktáljon!</p>
				<p> Ilyenformán aztán a statutión olyan vegyes társaság keveredik össze, amilyent
                  soha az életben szántszándék vagy vakeset össze nem bír állítani. Papok és
                  tisztviselők, falusi bírák és nótáriusok, kisbirtokosok és mágnások, bocskoros
                     rusznyákok és strucctollas úrhölgyek, az uradalom
                  minden szomszédságából hivatalosak az ünnepélyre. Így rendeli a törvény. Még
                  Galíciából is jöttek át telivér lengyel urak és úrhölgyek, s segítenek tarkítani a
                  vendéggyülekezetet.</p>
				<p> Annálfogva senki sem csodálkozik azon, hogyha olyan embereket talál itten,
                  akikkel máskor még csak szóba sem állt. Mindenki hivatalosan van itten.</p>
				<p> Az egymás után érkezők bediktálják neveiket a jegyzőkönyvbe. S a Decséry család
                  neve megtűri, hogy Dorothea grófnő neve után következzék Csollánné Sátory Katinka
                  neve. A világban sehol másutt nem állhatnának egymás mellett. Nem a rangkülönbség
                  miatt; Katinka is nemes nő és gazdag; hanem jó híre miatt. Egy nő, ki férjével nem
                  él együtt, a Decséry családdal egy társaságba másutt nem jöhet. Csak a statutión;
                  az is hivatalos személy. Egyik birtoka határos a kordicaival, valamint a Decséryek
                  egyik uradalma. Bálvándy azzal vette rá Katinkát, hogy jöjjön el a statutiójára,
                  hogy visszaadta elzálogosított jegygyűrűjét: minden kárpótlás nélkül. Azt nem
                  mondta meg neki előre, hogy Kálmánt is ott fogja találni.</p>
				<p> Kálmán sem talált valami megbámulnivalót azon, hogy a neve előtt egy rég
                  elfeledett nevet látott meg: – Aszályiét. A minőség is utána volt írva. «Mint
                  Csollán Bertalan úr meghatalmazottja.»</p>
				<p> Találkozott is vele: de nem állt vele szóba; pedig az nagyon dörgölőzött volna
                  hozzá. Kálmán nem akarta észrevenni. – Te! – monda Bálvándy Kálmánnak. – Látod azt
                  a hosszú nyakú mendikást? Fogadok veled tíz aranyban egy fületlen gomb ellen, hogy
                  ezt a kazuárt azért küldte ide Berti, hogy mikor
                  javában folyik a statutió, felálljon protestálni.</p>
				<p> – Mi jogon?</p>
				<p>– Semmi jogon. Csakhogy megzavarja a mulatságot. A legale testimonium* kérdésére: hogy mi jogon protestál, azt fogja felelni,
                  hogy okait előadni van ideje egy évig a királyi tábla előtt. Erre is fogadok
                  veled: tíz aranyat, egy fületlen gombra.</p>
				<p> Kálmán ezt felelte rá: „Nincs elveszteni való fületlen gombom.”</p>
				<p>S ezt azelőleges véleményt aztán minden ismerősének
                  elmondta Bálvándy, aminél fogva Aszályi akármerre fordult, mindenütt mosolygó
                  képekkel találkozott. Előre ki volt találva a rébusza.+</p>
				<p> A statutio emberemlékezetóta mindig az ünnepélyes
                  hivatalos beiktatással szokott kezdődni: a birtoklevél felolvasásától a hant
                  kézbeadásáig. A kordicai statutio nem ezen kezdődött.</p>
				<p> A megérkezés utáni napra volt rendezve egy hajtóvadászat; ez volt az ünnepély
                  előzménye.</p>
				<p> És annak is megvolt a maga jogosult indoka.</p>
				<p> A statutio egyúttal határjárással is van összekötve. Hogy a határjárás
                  végbemehessen, az új birtokos utakat vágatott az őserdőkön keresztül, s ez
                  alkalommal az útcsináló jobbágyok nem kevesebb mint kilenc medvével találkoztak;
                  azok közül egyet megpuskáztak, de elmenekült; egy másik vén mackó pedig az őt
                  zavaró rusznyáknak a hátáról mind letépte az irhabőrt.</p>
				<p> Tehát legelső feladat volt ezeket az autochton lakóit az őserdőnek
                  felvilágosítani afelől, hogy változott a birtokos, s az új gazda kisajátítja a
                  medvének a bőrét, – mert különben ez utóbbi teszi meg azt a tréfát, hogy
                  szétriasztja a határjáró legale testimoniumot.</p>
				<p> Elébb meg kell tisztítani az erdőt a fenevadaktól.</p>
				<p> Nem is volt e bevezetés ellen senkinek semmi kifogása. A hajtóvadászat, kivált
                  ily magasrangú vadakra, mindig olyan hevély, melyben
                  magyar, lengyel, orosz örömest belemelegszik; a mulatságnak ez volt a jobbik fele:
                  a medvebőrre már előre ittak.</p>
				<p> Hatszáz hajtó volt kirendelve, akik hajnal előtt megindultak állomásaikról, míg
                  az uraságok a villásreggeli után húztak sorsot a helyekért.</p>
				<p> A magyar hölgyek a lengyel delnőkkel versenyeztek a merész vállalkozásban, hogy a
                  vadászatban ők is részt vegyenek. Természetesen mindegyik mellé jutott egy
                  védelemkész cavalier servant, s azonkívül egy jó lövő
                  orosz puskás.</p>
				<p>Még Decséryné, a hercegnő is kegyeskedett azon óhaját kifejezni, hogy a
                  vadászkörnek egy olyan pontjáig, ahová még kocsin el lehet jutni,+ Dorothea grófnővel együtt elmegy, melyre Bálvándy
                     kinyilatkoztatá,hogy van egy szép kerek tisztás a
                  folyamparton, amelyet a sorshúzásból a hercegnő kedveért külön zár, s ott ő
                  magának tartja fel azt a szerencsét, hogy a hölgyek fölött őrködhessék, amiben
                  Decséry főispán is ígérkezett vele osztozni. A többiek sorsot húztak, ki hova
                  álljon, s melyik hölgynek, melyik lovag legyen a védője.</p>
				<p> Egy kis kegyes csalás volt biz abban az egész sorshúzásban, hogy ki hova jusson
                  és kinek a társaságában. Úgy rendezte azt Bálvándy, hogy mindenki meg legyen
                  elégedve a helyével is, meg a kíséretével is, ami nem nagy boszorkányság egy olyan
                  sorsjegyes zacskó mellett, melynek több rekesztéke van, s a belenyúló csak azt a
                  nevet húzhatja ki belőle, amelyet a rendező akar.</p>
				<p> Katinka ezt a nevet húzta: „Korda-fő.” Mikor aztán a férfiak is helyet húztak, s
                  keresni kezdte mindenki a maga párját s rá is talált, Katinka is kíváncsi volt
                  megtudni, hogy „ki lesz az én gavallérom? Ki húzott Korda-főt?”</p>
				<p> – Én voltam az a szerencsés – állt elő a válasszal Kálmán.</p>
				<p> – Ah haha! – Katinka elkezdett kacagni. – Nézze csak: rá nem ismertem önre. Hát
                  ugyan hová tette ön a bajuszát? Jaj be rút ön így! Bocsánat! Hisz a főispán is
                  önhöz hasonlít. Ez most bécsi divat ugye?</p>
				<p> – Az. – Hagyta rá Kálmán, s engedte a szép hölgynek, hogy azzal a szép szájával
                  az ő rovására nevessen; s azon ürügy alatt, hogy Kálmán milyen rút lett,
                  kitüntette ragyogó gyöngy fogsoraival, hogy ő meg milyen szép.</p>
				<p>– No, hát ha egymásnak jutottunk, induljunk a helyünkre – monda a szép asszony, s
                  előrebocsátva a vezető rusznyákot, megindult a gyepes ösvényen.+</p>
				<p> Kálmán ajánlkozott, hogy majd viszi az ő fegyverét is, de Katinka nem fogadta
                  el.</p>
				<p> „Elbírom magam is.”</p>
				<p> Kálmán utána ballagott.</p>
				<p> A delnő ruganyos léptekkel haladt előtte a meredek hegyi úton fölfelé, karcsú
                  termetének délcegségét emelte a kurtán feltűzött feszes vadászöltöny; s a
                  darutollas férfikalap még több büszkeséget ruházott rá.</p>
				<p> Félóráig haladt az ösvényen fölfelé, anélkül, hogy egyszer visszanézett volna
                  Kálmánra. Csak amint egy tisztásra értek, ahonnan egy szép havasi tájkép
                  bontakozott ki szemeik előtt, állt meg egy pillanatra, s megszólítá kísérőjét.</p>
				<p> – Nem fáradt ön el?</p>
				<p> – Nem. Talán kegyed kíván megpihenni?</p>
				<p> – Óh én nem fáradok el soha.</p>
				<p> S azzal anélkül, hogy egy pillantást áldozna akár a szép tájképnek, akár kísérője
                  csúf arcának, inte a vezető rusznyáknak, hogy menjenek tovább.</p>
				<p> Itt már elhagyta őket az ösvény, s csak a vezető tájékozása után kellett
                  haladniok az őserdőn át, ahol százados vén fatörzsek voltak keresztül-kasul
                  düledezve. Azokat átlépkedni női ruhában kritikus dolog lett volna. Az orosz
                  ajánlotta szolgálatát a delnőnek. Annak az sem kellett; fel tudott szökni az útját
                  álló faderékra s onnan megint le, anélkül, hogy ruhájának a fodra fellibbent
                  volna.</p>
				<p> Egyszer aztán olyan helyre értek, ahol a hegyről alárohanó Korda egy széles árkot
                  képez. Az orosz lehúzta a csizmáit, s térdig gázolva a vízben, átcammogott rajta:
                  gondolta magában, az utána jövőknek sem fog megártani egy kis egészséges
                  lábfürdő.</p>
				<p> – Átvigyem önt rajta? – kérdé Kálmán a hölgytől. Neki vízmentes vadászcsizmái
                  voltak.</p>
				<p> – Ah. Hiszen egy ölnyi széles sincsen – válaszolt Katinka, s jobb kezébe kapva
                  puskáját, nekifutott az ároknak, s könnyedén, mint a zerge, átugrott rajta, s
                  aztán a túlsó partról visszanézett társára.</p>
				<p> Most aztán Kálmánnak is meg kellett mutatnia,hogy tud
                  ugrani. Ő is utána szökött.</p>
				<p> A vezető ígérte, hogy most mindjárt eljutnak a Korda-főhöz, már hallani a vízesés
                  zúgását. Ez az út aztán már egészen tornászoknak való volt.</p>
				<p> – Menjen ön előttem! – parancsolá itt Katinka Kálmánnak. S nem kívánta
                  segítségét, ha ruháival belekeveredett a csipkebokorba.</p>
				<p> Végre elértek ahhoz a meredek hegyszakadékhoz, mely a Korda-főt eddig
                  hozzájárulhatlanná tette. Az új birtokos gondoskodott az átjárásról, egy óriási,
                  tízöles fenyőszálat kivágatott az innenső marton,s a
                  keresztüldűlő kolossz lett az átvezető híd. Annak levagdalták az ágait, s azon
                  kellett végighaladni a tízöles mélység felett, mely tele volt a szarvasok elhányt
                  agancsaival.</p>
				<p> Ez egy szál fenyőből álló hídra lépve, Kálmánt mégis rávitte az emberszeretet s a
                  gavalléri kötelesség, hogy Katinkát megkínálja kezével.</p>
				<p> – Fogóddzékkezembe, nehogy leszédüljön.</p>
				<p> Katinka elfogadta a nyújtott kezet, s engedte magát vezettetni a veszedelmes
                  hídon.</p>
				<p> Mikor a közepére értek, akkor hirtelen megragadta mindkét kezével Kálmán kezét, s
                  azt mondá neki:</p>
				<p>– Ha én most itt el találnék szédülni, s lerántanám önt magammal azok közé+ az agancsok közé.</p>
				<p>Kálmán átkozott humorral mondá erre rögtöni+
                  ötletként:</p>
				<p> – Inkább én essem azokra az agancsokra, mint azok énrám.</p>
				<p> Katinka bosszús negéddel ütött Kálmán kezére.</p>
				<p> – Menjen, nem kell többet a keze.</p>
				<p> S azzal átbalanszíroztak a folyam forrásáig.</p>
				<p> A nap még nem jött elő a hegyek mögül; a szivárvány még nem volt jelen; a szép
                  látványnak még hiányzott a tündéri színe.</p>
				<p> Akinek legkevesebb érzéke volt a tájkép rendkívüli szépsége iránt, az a rusznyák
                  vezető volt. Az mindjárt leült egy mohos kőre, elővette a szeredásából a
                  fokhagymát meg a szalonnát, s elkezdett pánizálni.
               </p>
				<p>Katinka fogta magát, odaült mellé, beszédbe ereszkedett vele, elkezdett
                  kérdezősködni feleségéről, gyermekeiről, egész pereputtyát+ kitudakolta, aközben kínálgatta saját pálinkás butykosával, ami rummal
                  volt megtöltve. – A jó embernek ez tetszett legjobban az egész diskurzusban. Meg
                  is felelt neki emberül; ivott, mint a kefekötő, – s azután elaludt, mint a
                  juhászbunda.</p>
				<p>Kálmán pedig ezalatt elővette az albumát, meg a rajzónját,* s megkísérté lerajzolni ezt a festői képet, s aztán kétségbeesve
                  tapasztalá, hogy ez az ő festői talentumát meghaladja. – Akkor aztán fogta a
                  puskáját, s felállt egy kőre, s azt hitte, hogy most neki az a kötelessége, hogy
                  lesse a medvét.</p>
				<p> Mikor aztán a rusznyák elaludt az Úrban, várva a boldogabb feltámadást, Katinka
                  is otthagyta a jámbort, s odalépett a vízesés tündérboltozata alá, s oda leült
                  arra a páfrányoktól körülárnyalt mohos kőre: a szirénnek a trónjára.</p>
				<p> – Barátom! – szólítá meg Kálmánt csípős hangnyomattal. – Ugye nagy baj az, hogy
                  innen nem lehet elszökni? Kálmán visszafordult s hidegen kérdezé:</p>
				<p> – Miért?</p>
				<p> – Azért, mert ide a falra fölmászni nagyon meredek, amarra a bozótnak leugorni
                  nagyon veszélyes; errea híd felé pedig útját állom
                  „én”.</p>
				<p> Erre aztán mind a ketten elnevették magukat.</p>
				<p> – Egyébiránt nincs miért ott állni önnek és lesni a medvét, amíg a hajtás el nem
                  kezdődik; annak is csak a vége felé, ha erre közeledik a zaj. Addig leülhetne ön
                  ide mellém, ha fogadása nem tartja az ellenkezőt.</p>
				<p> Kálmán tehát a vállára vetette a puskáját, s odament Katinkához, és leült mellé a
                  mohára. Talán a szirénnekis szokott híme lenni, mely
                  odaül néha.</p>
				<p> (Szegény szirén! Hogy irtózunk tőle, amiért olyan rút. Pedig az közelből és
                  sokáig nézve oly gyönyörű teremtés; annak a finom barna bőrén keresztül
                  meglátszanak az erei, mintha üvegből volna, egész a szívéig látni. A szép
                  asszonynál ez nincsen úgy.)</p>
				<p> – Kegyed többször is volt már hajtóvadászaton, hogy úgy ismeri a szokást? – kérdé
                  Kálmán.</p>
				<p> – Óh nagyon sokszor! – mondá Katinka, s a térdei közé fogott puskára
                  támaszkodott, olyformán, hogy a csőnyílásra tette a két kezét s a két kezére
                  nyugtatta az állát. Atyám sokszor elvitt magával. Lőttem is nagy vadakat.</p>
				<p> – De igen kérem kegyedet, ne tegye a fejét a puskacsőre.</p>
				<p> – Miért ne?</p>
				<p> – Mert el talál sülni.</p>
				<p> – Ah, dehogy sül el!</p>
				<p> – No, én nagyon kérem.</p>
				<p> – Jó! Tessék velem parancsolni. Az önnek oly rettenetesen jól illik, mikor
                  parancsol; mint amilyen rettenetes rosszul illik nekem, mikor engedelmeskedem.</p>
				<p> – Nem tanították rá – monda Kálmán csípősen.</p>
				<p> – Az igaz, hogy nem tanítottak rá – monda a delnő, a kőfalnak támasztva a
                  fegyvert –, inkább az ellenkezőre, s ez nekem sok boldogtalanságot okozott.</p>
				<p> Nagyot sóhajtva folytatá, maga elé nézve, s két összekulcsolt kezét térdei közé
                  szorítva.</p>
				<p> – Gyermekkorom óta ahhoz szoktatott minden: apám, nevelőm, rokonaim, hogy én
                  leszek a családban az úr; nem nő, asszony, hitestárs, hanem „úr”. Mindenben szabad
                  voltam. Amit kívántam, azt tehettem. Szabad volt minden. És aztán csak abban az
                  egyben kötöttek meg elszakíthatatlan lánccal, amiben a legutolsó jobbágy leány is
                  szabad, hogy azt választhatja férjül, akit akar. Rám nézve külön törvényt
                  alkottak, amiben ki volt mondva: ez lesz a férjed, senki más! – Pedig hiszen a
                  teremtő Úristen már maga is megbánta ezt a vállalatot. Én is azt tettem volna,
                  amit Éva, hogyha nekem kiszabják, hogy itt van egy ember, nincs több a világon,
                  csak ez az egy, ezének kell lenned; és ha az a férfi ideálképe: hát választom
                  helyette az ördögöt. – És velem még megfordítva bántak: nekem férfi helyett az
                  ördögök legnevetségesebb alakját, Asmódit jegyezték
                  el.</p>
				<p> Kálmán furcsán csóválta a fejét. Katinka észrevette azt.</p>
				<p> – No, hiszen ön ismeri őt. De az egész világ ismeri, hát nem ez-e az igazi neve?
                  Lássa ön, ezelőtt két hónappal bezártam magamat, s éjjel-nappal törtem a lelkemet,
                  hogy mi legyen belőlem; utoljára arra a gondolatra jöttem, hogy írok annak az
                  embernek, jöjjön értem, vigyen haza, lakjunk együtt, törődjünk össze. Akkor az
                  feljött Pestre, összeült kártyázni Bálvándyval; feltette kártyára a jegygyűrűmet,
                  s elvesztette azt. Azzal hazament, nekem azt se mondta: „jó éjszakát”.</p>
				<p> Katinka lehúzta a karikagyűrűt az ujjáról s mutatta Kálmánnak.</p>
				<p> – S Bálvándy aztán visszaadta a gyűrűt nagysádnak?</p>
				<p> Kálmán jó vágást hitt ezzel a delnőnek adni.</p>
				<p>– Igenis, Bálvándy azt nekem visszaadta.Semmi titok
                  nincsen benne. Bálvándynak is volt egy talánya életem rejtélyei közt. Csak volt.
                  Már ki van találva. Ítéljen fölöttem, aki istennek érzi magát. Életemnek
                  legborzasztóbb napján, aminek neve menyegző, mikor kétségbe voltam esve az utálat
                  miatt, megsértve a legdurvábban, megalázva egy ember által, ki nekem hűséget
                  esküdött s egy szolgáló miatt még aznap megalázott,
                  kigúnyolva, megcsúfolva, semmivé téve, – ez az egyetlen ember volt, ki
                  menekülésemre kezet nyújtott. Az igaz, hogy rossz menekülés volt, mert azt a világ
                  nekem meg nem bocsátja soha –, de én magam megbocsátottam azt magamnak. –
                  Megfizettem érte mindenkinek. Senki iránt sincs tartozásom. Bálvándy járhat
                  felőlem, amerre neki tetszik. Rá sem gondolok többé. – Lucifer* ott maradt a paradicsomban, – Éva pedig bujdosik a paradicsomon
                  kívül.</p>
				<p> Katinka eltakarta két kezével arcát.</p>
				<p> Kálmán félt, hogy most mindjárt sírni fog. – Nem biz az, kacajra fakadt.</p>
				<p> – No, már csak nem mondhatja senki, hogy nem kegyes elmélkedésekkel töltjük az
                  időt: íme én önt már fél óra óta bibliai magyarázatokkal mulattatom. Az így van
                  nálunk kálvinista leányoknál, sokat tanítanak nekünk a bibliai történetekből. À
                     propos:nem lett ön még pápistává? – Még nem? – No,
                  én azt hallottam.</p>
				<p>Katinka e beszéd alatt megkísérté jegygyűrűjét egy hangafa* sima ágaira sorba felhúzgálni: egyikre sem illett. Utoljára csak
                  felhúzta a hüvelykujjára. Neki persze Csollán Berti gyűrűje minden ujjára tág
                  volt.</p>
				<p>Kálmán nevetett a kérdésre, hogy nem lett-e még pápistává, s azt felelé+ „még nem”.</p>
				<p>Eközben feljött a hátuk mögötti sziklaorom fölé a nap. És abban a percben ott
                  állt előttük az a csodaszép tünemény a szivárványos dicskör. A reggeli szellő a
                  vízesés boltívéből elporladó ködnyi vízcseppeket nyugat+
                  felé terelte, s az örök vízpermetegben megjelent Iris hétszínű sugáröve,* mely a két alakot kétöles kerületben fogta körül.</p>
				<p> Ah, minő szép tünemény! – mondá magában mind a kettő, de fennhangon mondani nem
                  merte: félt, hogy a másik ki találja nevetni. Pedig e látvány minden érzéket
                  felfokozott.</p>
				<p> Ahelyett Katinka élcelni kezdett.</p>
				<p> – Úgy ülünk itt e szivárványban, mint Jupiter és Juno;
                  csak a pávák hiányzanak. – Most jön a zsidó mitológia után a görög mitológia. – Jó
                  kedélyes istenek voltak azok. Juno boldog lett egy virág megszagolásától, s
                  Jupiter olyan becsületes ember volt, hogy megnyugodott benne.</p>
				<p> – Nem egészen; tudott magáért bosszút állni, – felelt meg Kálmán a kissé szabad
                  ötletre.</p>
				<p> – No, hát hogy egy dologban hasonlítsunk Jupiterhez és Junóhoz –, veszekedjünk
                  egy kicsit: azok is mindig civakodtak: Ugyan mondja meg ön: miért futott el tőlem
                  olyan egyszerre?</p>
				<p> No, erre a kérdésre régen készült már Kálmán; de még most sem volt rá készen.
                  Nehéz arra megfelelni.</p>
				<p> Katinka nem is hagyott neki időt a felelésre: tovább kérdezett.</p>
				<p> – Bántotta önt meg valaki?– Én vétettem-e önnek
                  valamit? Féltékeny volt ön valakire? – Vagy csak egyszerűen meggyűlölte a két
                  szememet s nem akart többet beléjük nézni? – Feleljen ön nekem: miért szökött meg?
                  Feleljen, mert innen nincs hova menekülni. A rusznyák holtrészegen alszik. Egyedül
                  vagyunk. S ön még nem tudja, mit tesz az, egyedül lenni velem az egész világon? Én
                  gyilkos kedvemben vagyok.</p>
				<p> S azután, hogy megmutassa, milyen gyilkos kedvében van, összetette a két kezét, s
                  mintha Istent imádna, úgy tekinte könyörögve Kálmánra, s ismétlé a kérdést lágy,
                  érzékeny panaszhangon: „mondja meg, miért hagyott el engem.”</p>
				<p> – Mondja meg, miért gyűlölt meg engem.</p>
				<p>– Jól van, asszonyom – monda Kálmán –, ön őszinte volt hozzám, én is az leszek.
                  Elmondom önnek az utolsóegypár napnak a történetét.
                  Ami odáig van, az egy boldog álom. Szokott az ember álmában boldog lenni, ugyebár;
                  és aztán visszagondol rá, de nem beszél róla. Az álom folytatása az volt.+ Az istennő azt mondta imádójának: „én el akarok menni
                  olyan helyre, ahol ragyogni lehet”; „jó, legyek én is egyik tükre a te
                     ragyogásodnak.+” Aznap elmentem egy uzsoráshoz, s
                  felvettem tőle kétezer forintot, lekötöttem érte tízezeret, amit vissza kellett
                  volna fizetnem bizonyos idő múlva. Ezt csak el kell kezdeni, s azután egész a hegy
                  lábáig legördülni egymás után következik. De hát édes álmában az embernek esni is
                  gyönyör. S az én álmom igen édes volt. Még most is gyönyörrel gondolok rá. Ha
                  végig hagyják azt álmodnom, talán azon végződik, hogy egyenesen a halálba lépek át
                  belőle. S ki tudja, hátha az is gyönyör. Még azt senki sem jött vissza elmondani,
                  mit érez a szív, mikor megszakad. Minden készen volt nálam: becsületszóra felvett
                  pénz, vakon induló szenvedély, mámortól ittas vágy. Akkor elmentem önhöz. – És
                  akkor fölébredtem. – Eleinte mindig haragszunk arra, aki álmunkból fölébreszt;
                  hanem egy perc múlva átlátjuk, hogy az jót akart velünk. Egy napig kínzott a
                  minden szívnek keserű érzéseEz a nap is feledhetetlen
                  lesz előttem örökké. Hanem másnap már ébren voltam. Láttam magamat és mindent
                  körülöttem úgy, ahogy van. Olyan útra léptem, amelyen veszendőbe megy a becsület
                  maga. Óh, én ezekért a minden földi ragyogványt felülmúló szemekért a földet
                  körülkerültem volna, s átmentem volna saját magam ellenlábasának. Én ott laktam
                  ezekben a szemekben! Úgy laktam bennük, mint a holdkóros a holdban. Óh, engem ez
                  az emlék még akkor is melegíteni fog, ha valaha megérem, hogy megőszülök. De
                  folytatása ennek nincs. – Én elmondtam önnek a magam ábrándját: hölgy, ha
                  szeretsz, ne szeress mást; se vagyont, se ragyogást; dobd el azt; vesd végét
                  válóperednek, ne bándd, ha nagy birtokodat elveszted, leszünk szegényebbek, mégis
                  gazdagabbak; ez volt az én ábrándom; ön mást mondott: „férfi, ha szeretsz, ne
                  szeress mást, se jövőt, se férfi hírnevet, se becsülést, se életpályát; dobd el
                  értem mind, ne kérdd, mit monda világ; itt nálam egy
                  másik világ, lakjunk abban.” Én hallgattam önre. S ha akarta, ezért a másik
                  világért meg tudtam volna halni: mert ez a másik világ két ember számára elég
                  nagy; de asszonyom – három ember számára már nagyon kicsiny.</p>
				<p> – Tehát Bálvándy volt az oka mégis! – kiáltá fel Katinka haragra gyúltan. – Az
                  isten verje meg érte.</p>
				<p> És aztán eltakarta arcát kezével és zokogott.</p>
				<p> Kálmán hagyta őt sírni. – Hiába volt már az.</p>
				<p> Katinka meg is bánta nagy hamar, hogy olyan gyönge volt; s letörülve könnyeit,
                  büszke arcot öltött, s aztán keserű hangon mondá:</p>
				<p>– No és ön aztán megtalálta maga körül mindazt, amit álmában elhanyagolt. –
                  Látta, hogy életpályáját folytatnia kell; hiszen még nem is végzett; még
                     könyveinekvan eljegyezve:* az a hites felesége; a legelső esküvő az ügyvédi hitletétel. Ez után
                  kell látni, nem az asszony után. Ebben igaza volt. Hogy az uzsorásnak visszaadta a
                  kölcsönvett pénzt – azt is tudom, és egészen helyeslem. Ön emberré akar felnőni.
                  Ez tiszteletreméltó törekvés. – Hanem egyet még elhallgatott ön. A fődolgot. No,
                  csak gondolkozzék rajta. Ugye milyen közel ülünk egymáshoz? Kezeink találkoznak.
                  És mégis egy nagy, nagy hideg Alpes áll közöttünk. Nem
                  érzi ön a szelét amint ráfúj az emberre? Én érzem. Mi az?</p>
				<p> Kálmán félretekintett. Tudta ő azt, hogy mi az. De azt nem szokták
                  megnevezni.</p>
				<p>„Az, hogy már mást szeretek!”</p>
				<p> De Katinka nem hagyta őt menekülni ezzel a félrenézéssel.</p>
				<p>– Fordítsa vissza az arcát felém, kérem, ha nem sajnálja. Úgy. – Óh, barátom. Az
                  mind nem igaz, amit ön beszélt. Az ön tekintetében nem leskelődik az a sárga szemű
                     szörnyeteg, aminek féltés a
                  neve. Aki félt, az küzd; aki félt, az tesz; az elfutásnak neve: „megijedés”. Ön
                  megijedt attól, akit vágytársának hitt, összehasonlította magát azzal, s nem volt
                  hite se önmagában, se énbennem, hogy győzni tudjon fölötte, s mert a küzdelemnek a
                  tárgyát nem tartotta elég érdemesnek, inkább bánatot
                  fizetett, és elfutott előle.</p>
				<p> De már ezt erős dolog volt Kálmánnak elnyelni. Kissé
                  találva is volt. Bálvándyval szemben mindig több volt nála az irigykedés, mint a
                  féltékenység. A szép nőnek abban igaza volt, hogy az irigykedés gyáva, a
                  féltékenység vakmerő.</p>
				<p>– Tehát elmondok önnek mindent – mondaKálmán –, nem
                  azért, hogy védjem magamat kegyed ellen, kinek még a haragját is tisztelem, hanem
                  hogy egy történetnek lélektani megoldását nyújtsam. Engem több társammal együtt
                  egy ifjúkori fogadás kötelezett, hogy mi minden tehetségünkkel, egész életünkkel a
                  szegény, önfiaitól is elhagyott nemzet újra felélesztésének munkájába kezdünk:
                  tollal, szóval, karddal, hegedűvel, eszmével és iparral.* Azok az ifjak, kik ezt felfogadták, mind megindultak már azt a
                  göröngyös utat törni: oly utakat, ahol előttük kevesen jártak, s akik jártak,
                  azoknak a jeltelen sírjai nem buzdítják a továbbhaladásra az utánuk jövőket. És
                  mégis mindig jönnek utánuk. Egyik barátom megindult új világot hódítani mint
                  színész; másik óvilágot keresni mint tudós; harmadik az igazságot búvárkodja;
                  negyedik a nemzeti zenét élesztgeti, és mind a koldusbottal kezeikben, a fekete
                  kenyérrel jutalomképpen. – Azon a napon, melyen utoljára voltam önnél, találkoztam
                  e barátaimmal. Mindenik haladt, mindenik küzdött ezalatt; csak én nem mondhattam
                  semmit: egyedül azt, hogy „éltem az életet”. – Pedig én voltam közöttük az első, a
                  legerősebb. Rám volt bízva a legdrágább: a nemzeti nyelv győzelemre juttatása. És
                  én nem tettem semmit. – Örültem az örömnek. – Ráismertem magamra. Elítéltem
                  magamat. S végrehajtottam magamon az ítéletet. Pedig ez nekem fájt jobban. Ez
                  történt velem, asszonyom.</p>
				<p> Kálmán lelkesülten emelte föl ragyogó arcát. Azt hitte, hogy most szárnyakat
                  öltött, nem követheti őt az a hölgy. Óh, mintha az mentsége lehetett volna!</p>
				<p> – Most fogtam már meg önt – szólt Katinka kegyetlen mosollyal. – Önnek magas
                  missziója volt; nagyszerű, merész, örjöngő hivatás. De hát ki mondta azt önnek,
                  hogy én e hivatásának útjában állok? Szólt ön énnekem erről valaha egy szót is?
                  Kérdezte-e tőlem valaha: hát te nem akarsz-e ily eszményi, ily őrjöngésbe vezető
                  útra együtt jönni velem? Amit ön akart, azt kívánhatta tőlem. Ha azt kívánta
                  volna, hogy döntsem ki a házamnak minden közfalát, s csináljak belőle színházat,
                  megtettem volna; ha azt akarta volna, hogy játsszam mint komédiásné az ön által
                  írt színdarabokban, megtettem volna; – ha költő akart ön lenni, ha nem akadt, aki
                  műveit kiadja, én mindenemet arra költöttem volna, hogy amit ön ír, minden
                  gunyhóban olvassák; – ha fájt önnek, hogy idegen nyelven társalkodom, megesküdtem
                  volna, hogy soha más szót senkihez nem ejtek, mint amit ön emelni akar; termet
                  nyitottam volna és menhelyet mindazoknak, akik hasonlót tesznek, mint ön és jó
                  barátai, s amíg nekem van egy falatom, nekik is lett volna; – kifordítottam volna
                  a főváros képét mostani formájából, s ős divatokat erőszakoltam volna a
                  közönségre; tettem volna önnel együtt mindent, míg mind a ketten együtt vagy a
                  panteonba, vagy a bolondok házába nem kerülünk!… De hát szólt ön énhozzám ilyen
                  szót valaha? Az önmúzsái voltak énrám féltékenyek?
                  Miért? Nem férhetnek meg énvelem mind a kilencen egy házban? Nyűgöztem én önnek
                  olympi felszállását? – Vagy a poézisnak aszkéták kellenek, mint az evangéliumnak?
                  Gyötröttem én önt? Rontottam-e rideg szeszéllyel a hímes ábrándokat? Talált-e ön
                  bennem hideg, számító prózai kedélyt, melytől a költő megundorodik? Nem voltam-e
                  önnel szemben tetőtől talpig szív? – De nehogy azt gondolja ön, kedves barátom,
                  hogy én itt most önnek egy eldobott portékát árulok, s még rádicsérem az
                     elócsárlottat!– Nem, csak önt akarom saját maga
                  felől felvilágosítani; mert látom, hogy ön egészen tévedésben van önmaga felől. –
                  Ön tőlem elfutott, azt mondja, mert barátait akarta követni arra a rögös pályára,
                  ahol a koldusbot vezet, s az éhen elholt tudósok sírjai jelölik az állomásokat.
                  Ulixes és Circe története. És aztán hová menekült ön? –
                  Tán ment azoknak a tudósoknak a nyomdokába, kik kevesebb tehetséggel, mint az öné,
                  írdogálnak itt-amott, szűk körű olvasóközönségnek? Nem odament ön. Hanem fellépett
                  az excellenciás urak hintajába, s vitette magát azon az úton, amelyen nem
                  göröngyök, de sima parkettek fogadják a vándort; jó, ha ügyesen táncolni tud ez
                  úton; ahol nem babérfa és koldusbot, hanem magas hivatalok és fényes címek
                  teremnek, s ahol a stációkat nem kidűlt poéták sírjai, hanem magas rangfokozatok
                  képezik. – Erre az útra indult ön meg, ezen haladt már jó nagyot – és most idáig
                  szerelmes ön egy nagy méltóságú, angyali szép madonnaarcba, – ni!</p>
				<p>Katinka mutatóujját végighúzva a két szemölde felett, végzé be e mondást.+</p>
				<p> Kálmán elbámulva tekinte a hölgy arcába. Abban ugyan megláthatta, hogy mi az a
                  „sárga szemű szörnyeteg”?</p>
				<p> Katinka hosszasan elhallgatott e szó után. Kálmán pedig hosszasan ottfelejtette
                  tekintetét a hölgy arcán.</p>
				<p>És mennyi mindent tud mondani egy nő ajka, mikor be van csukva. Óh, ő
                  tanulmányozta e csudálatos hieroglifokat, mik egyetlen szépségvonal kígyózatából
                  állnak elő. Hogy tud ez egyetlen apellesi vonal*+
                  duzzogni, szemrehányni, megszomorítani, aztán ismét csábítani, bízni, elandalodni,
                  vágyakat kifejezni, mikre nincsen szó – csak száj.</p>
				<p> A hajtóvadászat zaja a minden hangot elfogó sziklafaltól nem tört fel idáig, ha
                  felhangzott is, a zuhatag örök moraja elnyelte azt, nem zengett azon keresztül
                  más, csak azok a panaszhangok, azok a csókok a levegőben, miket a fülemülék
                  szórnak.</p>
				<p>S amint feljebb jött a nap, a szivárvány boltíve annál alább szállott, a bűvkör
                  annál szorosabbra vonult össze az egymás mellett ülők körül, a fényes
                  kristályboltozat prizmája gyémántfényt szórt alakjaikra.+</p>
				<p> Sok idő múlva felnézett Katinka Kálmán arcára s megszólalt.</p>
				<p>– Még a bajuszát is levette a kedvükért, hogy hozzájuk illjék. Mint aki szökni
                  készül; mint aki azt mondja: „engem olyannak ne ismerjen többet senki, amilyen
                  eddig voltam!” Szegény Kálmán! Hogy darabolja el magát apródonkint. Mindennap egy
                  kis morzsácskát kívánnak belőle. Ma tegye meg a kedvünkért ezt, holnap amazt. Hogy
                  tagadhatná meg? De mikor az egész emberről van szó: arra nincsen válasz. Mindenki
                  ád neki egy kis részecskét a szívéből, s Kálmán azt őrzi, mint a kincset. Tanulnak
                  tőle magyarul; behívják családi ünnepélyeikre, emlékeket ajándékoznak neki, a
                  főispán megkéri, hogy csináljon számára beszédet; a comtesse duettet énekel* vele a zongora mellett; kap nyájas pillantásokat, egy
                  titkos kézszorítást, velők megy utazni, tartja a szenteltvíztartót, mikor
                  imádkoznak, s azt hiszi, hogy mármost szeretik. Óh, én nem mondom azt, hogy önnel
                  játszanak! Meg nem sérteném önt a félvilágért azzal, hogy azt lehetőnek tartsam.
                  Én hiszem, én bizonyos vagyok felőle, hogy önből híres nagy ember lesz, akármely
                  úton indul el, s azok, akik önt magukénak nevezhetik, büszkék lesznek arra. De az,
                  ami magasan van, az egyúttal messze is van! Mikorra jut el ön oda? Azt hiszi ön,
                  hogy azok a főurak leányai úgy előlegezik a szerelmet – mint más bolond asszony?
                  És ha tenné? Ha megeshetnék az életben az, hogy egy fiatalembernek, aki nem
                  főrangú, csak azért, mert eszes, derék ifjú, odaadnának egy leányt a mágnási+ családok legelőkelőbbjéből, mert szeretik egymást –
                  mivel fizetné meg az a fiatalember ezt az ajándékot? Mindenével ugye? De hát ön
                  nem tudja még, hogy mi az a „minden”? – Minden! Tegnap odaadta ön a bajuszát,
                  holnap meg fogja hajtani a térdét az oltár előtt, mely kedvesének oltára; mert azt
                  csak nem hiszi ön, hogy a vakbuzgó Decséry család egy grófnőjét protestánshoz+ adják nőül; – és holnapután meg fogja ön hajtani a
                  térdét azon emberekelőtt, akik a magasra menőknek
                  bálványai. – Mit? Ön fejével tagadva int? – Hát hiszi ön, hogy Decséry Dorottya
                  imádójának szabad lesz Decséry főispán ellenében a nógrádi feliratot* pártolni; hogy az a fiú, ki a Decséryek karján lesz
                  bevezetve a nádori udvarhoz: ott majd a kurucot fogja játszani? Azt ám:
                     Palatínus Pistának a lovát! Ott nem ír ön hazafias
                  verseket; ott nem emeli ön fel nemzetének semmi porba esett dolgát; ott nem fog ön
                  magyar komédiásokat pártfogolni, hanem szolgálni fog azért a szép arcért, akit meg
                  kell szolgálni.</p>
				<p> Kálmán a fogait csikorgatta össze; ez az asszony a szívét szurdalja
                  keresztül-kasul szavaival.</p>
				<p> – De ez mind nem lesz így. Ne szomorodjék ön el rajta. Gyermekjátékok ezek csak.
                  Nem vár önre a szép madonnaarc, amíg ön felnő nagy emberré. Kész nagy emberek is
                  vannak már a világon, s a legelső jó alkalomnál úgy elfelejtik önt, mintha sohase
                  szorították volna meg a kezét. – Nono! – Ne ugorjék fel mellőlem. Nem akartam önt
                  meghazudtolni. – Önök valósággal szeretik egymást; s sohasem fogják egymást
                  elfelejteni. És így megtörténhetik, hogy majd tán tíz év múlva ismét
                  összetalálkozik ön Dorottya grófnővel: – (mert hiszen ön csak nem lesz örökké
                  Decséryéknél jurátus?) – akkor aztán ön már tekintélyes úr lesz. Híre, rangja,
                  gazdagsága elég. Dorottya grófnő pedig már valószínűleg özvegy lesz, valami német
                  uralkodó herceg özvegye. No de azért még mindig igen szép lesz; mert hiszen a
                  főrangú hölgyek nagyon meg tudják őrizni arcukat az erős naptól s szívüket az erős
                  szenvedélytől. – Akkor aztán meg fogja őt nyerhetni. – Akkor aztán az öné
                  lesz.</p>
				<p> Itt kitört végre a szenvedély a hölgy szívéből.</p>
				<p> – Hanem akkor aztán mi különbség lesz kettőnk között?</p>
				<p> Kálmán e szóra felháborodottan akart felkelni helyéről.</p>
				<p> De a hölgy megragadta kezét egész hévvel, és nem bocsátá.</p>
				<p> – Tán azt hiszi ön, hogy ezek az angyalarcok mindvégig szentek maradnak; hogy
                  akiknek a fejük olyan magasan van, azoknak a lábuk nem botlik soha? Asszonyok
                  vagyunk mind! Egyikünknek csak ott van a szíve, ahol a másiké. Én sem vagyok
                  angyal: nem hazudom, nem ámítok. De ha én vétek ön ellen, ha én önt megharagítom,
                  engem megverhet, bezárhat, eltaposhat, s ha megszán: újra megbocsáthat; de ha az a
                  magas hölgy szívig sérti önt: azt mosolyogva kell önnek fogadni, azt eltitkolni és
                  hízelegni kínzójának – soha ki nem engesztelt szívvel. Nos, fusson ön innen. Nem
                  bántam önnel elég kegyetlenül eddig?</p>
				<p> Kálmán felállt s a szivárványos ködön keresztül a világba bámult. Ezek olyan
                  tövisek voltak, amiknek hegye benntörik.</p>
				<p> – Hogy került ön ide erre a helyre? Hall ön valamit a hajtóvadászatból? Semmit.
                  Ez a hely kívül esik mindenen. Hogy kerültünk mi egymással itt össze? Talán az én
                  kedvemért? Talán az ön kedveért? Talán a véletlen hozott össze? – Nem jön ön arra
                  a gondolatra, hogy ön azért van most itt, hogy ne legyen ott, ahol most másnak van
                  jelenete? Ez az egész statutio, hajtóvadászat nem kicsinált terv talán? A Decséry
                  grófoknak sok heverő pénzük van, s a Bálvándy báróknak sok igényük: s a báró
                     Antinous alakja nagyon odaillik a madonnaarchoz. Nem
                  érti ön ezt még? Ah, ha én önnek volnék, nem állnék itten, hanem venném a
                  fegyveremet, s berohannék a vadászkörbe, kockáztatva, hogy meglőnek medve helyett,
                  s keresném a magam vadját s a magam vadászát.</p>
				<p> Kálmán ura lett indulatainak. Átlátta, hogy neki e tárgynál nem szabad
                  nevetségesnek lennie. Azért is nagyot nevetett, s leheveredett a fűbe.</p>
				<p> – Én bizony nem megyek a bozótnak; nagyon jól érzem magamat itten, hahaha!</p>
				<p> És mikor így nevetni látta, elfacsorodott rajta a szíve a szép hölgynek. Tudta,
                  hogy milyen nagyon fájhat az annak. Akkor aztán odatérdelt melléje, s megragadta
                  Kálmán kezét, s legszenvedélyesebb könyörgésre fogta a dolgot.</p>
				<p> – Ah, Kálmán, bocsásson meg, hogy így bántottam önt. Nem igaz, amit mondtam. Nem
                  igaz, felejtse el. Csak a rossz szív mondatta velem; szeretni fogják önt.
                  Hűségesek lesznek önhöz. Hisz az nem lehetmásképp. Aki
                  önt egyszer megszerette, az önt el nem felejtheti soha: az meg fogja önt tartani,
                  az meg fogja önt érdemelni. Óh csak én, csak én nem voltam képes önt
                  megérdemelni!…</p>
				<p>És azzal leborult zokogva a zöld fűbe, könnyeivel+
                  szaporítva a harmatot; odaborult Kálmán lábaihoz; szép szilfid termete vonaglott
                  kínosan a pázsiton fekve.</p>
				<p> És Kálmán arra gondolt, hogy milyen véghetetlen mélység és magasság egy nőnek
                  szerelme. Az ember elszédül, ha hosszan néz belé.</p>
				<p> A nap egyre magasabbra szállt, a lég forró volt, virágillatártól, fenyőámbrától
                  terhes, a légben hangzottaka fülemülecsókok; a vízesés
                  szivárványa egészen alálapult már a földre, mintha egymáshoz akarná szorítani őket
                  Iris bűvös szalagjával.
               </p>
				<p> A nő csupa gyöngédség volt, a nő csupa asszony volt. Asszony, minőnek a természet
                  remekbe alkotó, hogy még a bűne is szép legyen. Egy tündér, ki boldogsággal öl
                  meg. Egy istennő, aki meghódol.</p>
				<p> E percben csörtető robaj közelíte a völgy felől.</p>
				<p> A sűrű tövisbozóton keresztültörtetett valami erőszakos alak a meredeken fölfelé,
                  Kálmán fölugrott, és fölkapta fegyverét.</p>
				<p> A távolból alant a völgyben zajos lárma hangzott, s egyes puskaroppanások.</p>
				<p> A tar gally recsegett a közeledő nehéz léptei alatt, a
                  tépett ciher ropogott, felriadt vadmacska rohant
                     előleköpködve, prüszkölve föl a száraz faderékra,
                  futó róka, nyest iramodása előzte meg közeledtét, s vijjongó madársereg repkedett
                  fölötte, miknek fészkét eltaposta. A zaj maga is elég nagyszerű volt, mely
                  közeledtét hirdeté. Maga nem adott hangot.</p>
				<p> Egyenesen erre törta vízesés felé. Talán ide
                  szorították.</p>
				<p> Nem soká váratott magára. Előzuhant a fenyőbokrok közül.</p>
				<p> Pompás fekete nőstény medve volt, hat lábnál magasabb, sűrű lompos szőrű.</p>
				<p> Két lábra állva jött. Egyik első lábával törte maga előtt a bozótot. Két fiát
                  hozta magával.</p>
				<p> Az egyik kis medvebocs a szájában volt, derekánál fogva fogai közé szorítva, a
                  másikat jobb első lábával szorítá magához.</p>
				<p> A bozót és a vízesés között volt egy húszlépésnyi tisztás. Amint a menekülő
                  fenevad a tisztára kiért, akkor látta meg a lesben álló ellenfélt. Kálmán arcához
                  emelve fegyverét várt reá.</p>
				<p>A medve egy ijedt hördülést hallatott, s egyszerre megtorpant. Azzal félreugrott,
                  s eddigi irányát megváltoztatva, oldalvást menekült, merre+ a hegyszakadékon átdöntött fenyőt megpillantá.</p>
				<p> Kálmán könnyenagyonlőhette volna, de nem tette. Tudja
                  Isten, miért nem tette! Talán megsajnálta az állatot, mely nő és anya, s
                  gyermekeit siet megmenteni. Kitelik tőle: a poéta! Elég az hozzá, hogy csak
                  célzott utána míg láthatá, amikor aztán eltűnt a szemei elől, akkor leereszté
                  puskáját. Megtörténik az ilyen eset újonc vadászokon akárhányszor.</p>
				<p> – Miért nem lőtte ön meg? – kiáltará hevesen a delnő.
                  Kálmán ránézett, s aztán azt felelte:</p>
				<p> – Megnyirkosodott a lőpor a puskám serpenyőjében a vízesés alatt. (Akkor még
                  kovás puskák divatoztak.)</p>
				<p> Pedig nem volt igaz.</p>
				<p> – Ah, minő kár!</p>
				<p> Azonban a medve nem menekült el olyan könnyen, mint akarta. Amint a
                  hegyszakadékhoz ért, az egyik bocs, melyet ügyetlen kezében tartott, megriadt a
                  meredélytől s kiugrott az anyja öléből, s elkezdett botorkálni vissza a bozót
                  felé.</p>
				<p> Az anyamedve otthagyta az ostoba kölyket, s a másikkal, amit szájában cipelt,
                  átfutott sebesen a ledöntött fenyőszálon. Ott azután már meg volt menekülve. Fel a
                  sziklák közé senki sem üldözhette.</p>
				<p>Hanem ott egy pillanatra megállt. Az innenső marton+
                  hagyott kölyke elkezdett szűkölni, nyivákolni, s ezt az anyamedve meghallotta.</p>
				<p> Visszajött érte.</p>
				<p> A szájában vitt fiát eldugta egy bokorba, s maga rászánta magát, hogy még egyszer
                  megtegye ezt az utat.</p>
				<p> – Ah, a medve visszajön! – kiálta a hölgy, s magasan lihegő kebellel futott a
                  kőhöz támasztott puskájaért.</p>
				<p> Kálmán egy percig azt hitte, hogy védelmére lesz szüksége, s eléje állt a
                  hölgynek, ha a medve támadó szándékkal jőne, hanem a másik percben már látta, hogy
                  oltalma felesleges; a vadállat nem jön támadni: fiát keresi.</p>
				<p>Nem jött kihívó fenyegetéssel, ordítva, két lábon; hanem+ lelapultan osont, s nyihogva kereste a bokrokat elbújt fia végett.</p>
				<p> Hogy rátaláljon, még egyszer végig kellett cammognia a tisztáson. Félve kapkodta
                  fejét a vadászok felé, nyugtalanul morgott, nyöszörgött, mintha mondaná: ne
                  bántsatok, én sem bántalak titeket, engedjetek a fiamat keresnem.</p>
				<p> Megtalálta a kölyket.</p>
				<p> Akkor aztán örömrivajjal viháncolt fel, s szájába kapta azt és felemelkedett
                  vele, mintha dicsekednék, hogy íme megtalálta, vagy mintha köszönné, hogy nem
                  bántották.</p>
				<p> – Álljon félre az utamból! – csengett Kálmán fülébe a hölgy szava.</p>
				<p> Megdöbbenve tekinte vissza.</p>
				<p>A hölgy ott állt mögötte, bal lábát előre toppantva, jobb+ lábán nyugtatva termetét, s puskáját hevült arcához emelve célzott a
                  vadállatra.</p>
				<p> Az anyamedve is észrevette őt, s elkezdett sírni, mint egy ember. Óh, annak
                  valódi emberi értelme volt. Lehetetlen volt azt a sírást nem érteni.</p>
				<p> – „Ne bánts engem. Hiszen nő vagy. Látod, én is anya vagyok. Kisfiamat
                  szabadítom. Ne légy kegyetlen hozzám.”</p>
				<p> Sírhatott annak.</p>
				<p> Egy perc alatt egymás után dördült el mind a két cső, s az anyamedve
                  összerogyott.</p>
				<p> Még akkor sem ordított, csak sírt; még akkor is szájában tartá fiát. S mikor
                  aztán kénytelen volt azt szájából kiereszteni, mert a vér ömlött rajta, akkor
                  utolsó haldokló mozdulata is az volt, hogy két vonagló talpát utána nyújtá ki, s
                  odavonta még egyszer magához. Úgy múlt ki.</p>
				<p> Mikor az anyamedve elterült, a kis medvebocs odabújt hozzá, emlőjét keresni, mely
                  tejet nem ád többé.</p>
				<p> Kálmán puskájára támaszkodva állt és mélázott.</p>
				<p> A szép hölgy pedig odafutott az elejtett vadhoz, felkapta nyakánál fogva a kis
                  medvekölyket, s karjára vette azt; azután bal lábát az elejtett vad fejére téve,
                  diadaltól égő arccal nevetett, az összevérzett állattól csupa vér lett mindkét
                  keze és hímzett fehér inggallérja s az a csipke mellfodor végig hullámzó szép
                  keblén. Csupa vér mind. És ekkor lekeríté nyakáról a vadászkürtöt, s a völgy felé
                  fordulva, megfújta a „hallali” jelszavát hosszasan, erőteljes tüdővel.</p>
				<p> „Tuhú – tuhú – tuhúúú!”</p>
				<p> A bérci visszhang százszorosan adta azt vissza.</p>
				<p> És e percben, tán a soha nem hallott hangra, megjelent a mohlepte trónuson – a
                  szirén.</p>
				<p> Előjött odújából megnézni, hogy miúj történik
                  itt.</p>
				<p> Pedig szemei nem a napvilág számára vannak alkotva, ugyanaz a vékony bőr, mely
                  egész alakját födi, szemeit is betakarja, az alul piroslanak elé rubinfényű
                  szemcsillagai. S ez átlátszó bőrön keresztül minden belső része látszik lüktetve,
                  lélegzve, pihegve. Rózsaszínű kopoltyúiidomtalan nagy
                  feje két oldalán tapogatóznak a légben: feje alatt van két kicsiny lába vagy keze,
                  azon alul egy vastag kígyóalak hátsó lábak nélkül.</p>
				<p> Kálmán elámultan nézte őket. A két tüneményt.</p>
				<p> Amott egy csodateremtmény, mely úgy hasonlít egy szép nőhöz. Emitt egy csodaalak,
                  mely úgy hasonlít egy kígyóhoz.</p>
				<p> Mind a kettő szép és iszonytató…</p>
			</div>
			<div type="chapter">
				<head> A hőstett </head>
				<p>A hallali kürtszavára minden oldalról feleltek vissza a kürtök, a völgyből, a
                  hegy túlsó részéről, s siettek elő a vadászok, akik legközelebb álltak a helyhez.
                  A többinek, kik a völgy felül álltak, medvemunka lett volna oda+ felkapaszkodni; azért nem is fogtak hozzá.</p>
				<p> A lövésre, kürtszóra csak felébredt nagy nehezen a rusznyák is. Ő ugyan azt
                  állította, hogy nem mulasztott ő semmi kötelességet, mert hiszen mikor egy olyan
                  szép fiatal asszonyság, meg hasonló uraság egymással beszélgetni akarnak, olyankor
                  a hűséges jobbágynak legfőbb kötelessége az, hogy feküdjék a fülére s aludjék.</p>
				<p> Katinkának pedig éppen semmi beszélgetnivalója sem volt ezentúl kísérő
                  gavallérjával; egészen elfoglalta nagyszerű vadászdiadala; megmérte, hány arasz az
                  elejtett medve, megbecsülteté vadásztársaival, hány mázsát nyomhat. S ami
                  mindennél nehezebb kérdés volt, hogy viszik azt el innen. Azon az egy szál fenyőn
                  végig négy ember hogy menjen át saraglyával? Végre kitalálták: kötelet húznak
                  keresztül a szakadékon, a medvét négy lábánál összekötve beleakasztják, s aztán
                  úgy keresztülvontatják a levegőben. Kár volna neki itt veszni. Pompás lábszőnyeg
                  lesz a bőréből. Katinka azt ágya előtt szándékozik tartani. A húsa is pompás,
                  ámbár most sovány a szoptatástól; de a talpai fejedelmi asztalra való
                     ínyencségek. Azokat Katinka meg akarja ízlelni.</p>
				<p>Hát a kis medvebocs? Annak mármost nincsen anyja; hát ki+ fogja ezután szoptatni? Ne tessék miatta aggódni. Katinka őnagyságának
                  igen érzékeny szíve van, ő azt magához fogja venni; jobb dolga lesz nála, mint a
                  nagyságos mamánál volt. Kávés kalácson és cukros mogyorón fog felnövekedni, s
                  egész életére gondoskodva lesz ételéről,nyugodalmáról
                  és ketrecéről.</p>
				<p> Olyan kedves kis állat is volt. Úgy bújt kegyes pártfogónéja keblére, furdalva
                  gyönyörű orrocskáját annak csipkefodrai közé, s tapogatózva gyerek módra ügyetlen
                  talpacskáival. Katinka egészen belészeretett. Talált már jegygyűrűje számára
                  helyet. Felhúzta azt a kis medvebocs egyik ujjacskájára. Egészen rá való volt. Ott
                  is hagyta.</p>
				<p> Amint aztán a medvét nagy kínnal átvoncoltáka
                  szakadék másik oldalára, ott dorongra vette azt négy izmos orosz, s vitte az egyre
                  szaporodó vadásztársaság kíséretében a főhadiszállásra. Az orosz nagyokat sivított
                  örömében: szokása jajgatni, mikor örül.</p>
				<p> A fővadásztanya azon a kerek tisztáson volt fölütve, ahol Decséryék tartottak
                  állomást Bálvándy és a főispán kíséretében. Ide hozták az elejtett medvét.</p>
				<p> Egyetlen diadaljele volt az a mai hajtóvadászatnak. Egyébre nem volt szabad lőni,
                  csak medvére. Került ugyan a hajtásba négy medve is, de azok mind kitörtek. Egy
                  vén hím közülök (pedig alkalmasint vén medve volt) kapott is négy lövést négy
                  különböző vadásztól, de nem jól találták; elvitt a bőrében minden golyót. Majd
                  mikor egyszer mégis elejtik, egy egész gyűjteményt fognak a bőre alatt találni,
                  amit egyszer-másszor emlékbe kapott, a rusznyákok vasszegeitől kezdve a lengyelek
                  vágott ólmáig. Hanem biz ez keresztültörte magát a vadászokon, s elment arra alá
                  az erdőnek.</p>
				<p> A nősténye a két fiával ellenkező irányban tört ki a vízesés felé. Senki sem
                  képzelhette, hogy azon a meredeken fel tudjon kapaszkodni. De éppen ott talált
                  emberére, sőt asszonyára, ki két derék lövéssel leteríté a nemes vadat.</p>
				<p> El kell ismerni, hogy derék lövés volt mind a kettő: az egyik a tüdején ment
                  keresztül, a másik a szívét szakította el. Minden vadásznak becsületére
                  válnék.</p>
				<p> Az egész társaság magasztaló riadallal fogadta a nap hősnőjét, s maguk a Decséry
                  főurak és főhölgyek sem maradhattak ki az általános lelkesedésből, minélfogva
                  elismerő szavakat is váltottak a vitézlő amazonnal. Sőt a hercegnő maga
                  felajánlotta az utazó lábzsákot ideiglenes tartózkodási helyül a kis medvebocs
                  számára, s az a hintóban helyeztetett el, odaköttetvén a feje a zsák szájához,
                  hogy el ne szökhessék.</p>
				<p> – Gratulálok nagysádnak! – monda Bálvándy Katinkához. – Megmentette az egész
                  társaságnak a becsületét. Ezek az urak mind úgy lőttek, hogy valamennyi
                  megérdemlette a „bajuszt”.</p>
				<p> – No de legalább lőttek – szólt Katinka nekihevült arccal –, de az én vitéz
                  kísérőm még csak el sem sütötte a puskáját, mikor a medvét látta ránk jönni.
                  Bizonyosan azt gondolta, hogy ha kilövi a puskáját, hát aztán mivel védelmezi majd
                  magát a medve ellen.</p>
				<p> Jaj de nevettek rajta. Szegény Kálmán csak úgy bujdokolt lesütött fővel a bokrok
                  között. Felé sem mert Dorotheának nézni, gondolta, hogy az is nevet.</p>
				<p> Rosszul lőni is elég nagy vétek; de éppen nem lőni, az már főbenjáró bűn.</p>
				<p> Pedig hát nem volt szabad a bokorban elbújnia; mert szükség volt rá. – Nem addig
                  van az. – A vadásztörvénynek szankciói is vannak.
               </p>
				<p> – Most tehát, drága nagysád, ezért a remek lövésért fel lesz avatva ünnepélyesen
                  céhbeli vadásznak – mondá Bálvándy.</p>
				<p> – Hogyan?</p>
				<p> – Annak bizony egy kicsit katonás szertartása van. A győztes vadász, ki
                  legelőször lőtt nagy vadat: elejtett áldozatán keresztülfektettetik, és
                  ünnepélyesen megcsapatik.</p>
				<p> – Ah! Mivel?</p>
				<p> – Ha férfi, puskavesszővel; ha hölgy, egy virágszállal.</p>
				<p> – No, az nem fog fájni.</p>
				<p> És azzal körültekintett, talán azt nézte, a többi hölgyek nem pirulnak-e. Nem.
                  Mind nevettek. Így szokás ez.</p>
				<p> – No, ha meg kell lenni – monda a delnő, lebocsátkozva az elejtett vad mellé s
                  lehető legkecsesebb helyzetet foglalva a lovagnővé üttetés szertartásához, mialatt
                  a holt vadállat nyakát átölelte karjaival, de fejét nevetve hátrafordítá.</p>
				<p> – No, hát ki üt meg?</p>
				<p> – Kálmán barátom! – kiáltá Bálvándy. – Tessék csak előjönni onnan a bokorból. Az
                  ön hivatala ez: ki a hősnő kísérője volt.</p>
				<p>S azzal kiszakítva a haraszt közül, egy magas szál réti füzényt,* mely aljától hegyéig rózsaszín virágocskákkal van
                  bevonva, odanyomá azt Kálmán kezébe, s előretuszkolta őkegyelmét.</p>
				<p> – Aztán nagyon ne üssön! – szabódék pajkosan, nevető arcát felé fordítva
                  Katinka.</p>
				<p> Ne féljen tőle.</p>
				<p> Kálmán végighúzta rajta a piros virágszállal a hivatalos hármat; nem fájt abból
                  semmi a hölgynek; hanem neki.</p>
				<p> Akkor aztán az általános éljenriadal között felszökött helyéből minden segítség
                  nélkül a vadásznő, s most már az ő jogai léptek gyakorlatba.</p>
				<p> – Már most tessék azoknak, akik eddig nevettek, előbbre kerülni. Nevessünk mink
                  is.</p>
				<p> – A rossz lövőket meg szokás büntetni.</p>
				<p> Azok meg bajuszt kapnak. Puskaporral mázoltatik az az ábrázatjukra, s ez viszont
                  a győztes jogaihoz tartozik.</p>
				<p> Katinka saját finom fehér ujjacskáját mártogatá a lőporos tülökbe, s a nedves
                  fekete mázzal végrehajtá az irgalmatlan ítéletet a vádlottakon.</p>
				<p> Akinek már volt bajusza, az kapott hozzá folytatását a bajusznak, egész a füléig;
                  s akinek már úgyis a füléig ért a bajusza, az kapott hozzá kecskeszakállt
                  lőpormázból; s egy lengyel gavallér, ki olyan maliciózus volt, hogy bajusszal és
                  körszakállal jelent meg a vadászaton, azért nem menekült meg az autodafétól;
                  világos szőke szemöldökei voltak: Katinka festett neki feketéket. És mentül több
                  arc jelent meg a társaságban ilyen furcsán földíszítve: a hölgykoszorú annál
                  hangosabb hahotában fejezé ki efölötti jó kedvét.</p>
				<p> Utoljára maradt Kálmán. A legfőbb bűnös, aki még nem is lőtt. A gyáva! Végig
                  kellett néznie társai egzekúcióját. Mikor eléje kellett
                  állania a büntetést végrehajtó hölgynek, el volt rá készülve, hogy az egész
                  torzképpé fogja mázolni az arcát azzal a maradék puskaporral.</p>
				<p> Katinka pedig a legkisebbik ujjának a hegyét mártá bele a fekete mázba s nagy
                  gonddal egy pár olyan bajuszt rajzolt a bünhöncnek a
                  sima ajkára, milyen voltaz, amit feláldozott. Azután
                  kivett a zsebéből egy kis gyöngyházfésűt, annak a tokján volt egy homorú tükör,
                  amiben az ember az egész arcát megláthatta; azt eléje tartá s durcás
                  szemrehányással kérdezé:</p>
				<p> – Nos, hát nem ilyen volt-e?</p>
				<p>Az összevergődöttvadásztársaság nekitelepedett a
                  vadászlakomának. A szép zöld pázsit volt ülőhely és terített asztal. A lakoma
                  fölségesen ízlik; mikor az ember kenyeret, sonkát maga mellé rakhat le a fűbe s a
                  kése hegyére szúrt szelettel kínálhatja meg vidám szomszédnéját, iszik vele egy
                  kulacsból, s merít számára vizet a folyócska kristályából, mely mindenféle
                  drágalátos köveken, gallyakon keresztül csergedez tova. Száraz gallyból
                  vadásztüzet raknak, nyers vesszőre szúrt szalonnát, kenyeret pirítgatnak rajta, s
                  a pirított szalonna zsírját a pirított kenyérre csepegtetik.+</p>
				<p> A nap hősnője és Decséryék, Bálvándy és Kálmán egy tűz körül csoportosultak, több
                  vadász úr és asszonysággal együtt. A puskákat felakasztották a fákra, s ki-ki
                  leheveredett a fűbe, ahogy tetszett.</p>
				<p> Bálvándy szokott kedves modorával mulattatá Dorothea grófnőt, megtanítá őt azon
                  nevezetes tudományra, hogyan kell a parázsnál pirított szalonnaszelettel a
                  kenyérszeletet bezsírozni. A konteszneknagyon tetszett
                  ez a művészet. Sokat nevetett rajta.</p>
				<p> Kálmánnak pedig fél szeme mindig ott volt rajtuk. Eszébe jutottak azok a
                  kegyetlen mondások, amikkel az a haragos asszony szurkálta tele a szívét.</p>
				<p>Mikor az ember fiatal és szerelmes, még azért is haragszik, ha imádatának tárgya
                  más férfival jókedvűen tud beszélni. Annak csak az őszámára kellene hangjának
                  lenni, más embernek mind azt kellene mondania, hogy „nix deutsch*”.</p>
				<p> Hanem hát a szép fiatal lyányok ezt nem igen teszik, s a szép fiatal legényeknek
                  ez sok keserűséget okoz.</p>
				<p> Katinka pedig még jobban észrevette Kálmán oldalpillantásait és rossz kedvét, s
                  elkezdett emiatt vele csipkelődni.</p>
				<p> A világtól elkapatott hölgyek szeretik azt fitogtatni, ha valaki fölött hatalmuk
                  van. Dehogy engednének el neki egy élcetvalami
                  elkövetett ügyetlenségért. Neki már meg kell nyugodni abban a hivatásban, hogy a
                  szép asszony ne csak maga nevessenaz ő rovásán, hanem
                  az egész társaságot mulattassa vele.</p>
				<p> Kálmán tűrte azt mind szelíd kedéllyel. Aminél fogva aztán mind az egész társaság
                  bátorságot vett magánakőt élceivel elhalmozni.</p>
				<p> Furcsán esik ez az embernek, mikor azokat egy szép leány is hallja, akibe
                  szerelmes.</p>
				<p> De mégis volt egy ember, aki védelmezte: a főispán. Az pártját fogta a
                  jurátusának. De abban meg éppen nem volt köszönet, mert olyan furcsákat mondott,
                  hogy annál jobban nevetett mindenki. Néha csak azért védelmez egy ember valakit a
                  többiek ellen, hogy azok a többiek aztán annál jobban csípjék.</p>
				<p>Egyszer, mikor megint félremélázott Kálmán, pákosz+
                  vadászeb elvitte az orra elől az elkészített pirítósát.+
                  Volt rá kacaj! Még a kutya is ővele tréfálódik. Pedig hiszen kezében van a
                  bot.</p>
				<p> – De hát önnek hiában van fegyver a kezében? – nevetett Katinka. – Se lőni, se
                  ütni nem szokott? – S kecsesen szopta be finom pici ujját, mely zsíros lett a
                  kenyértől. Vajon lemosta-e róla elébb a vért?</p>
				<p> Kálmán végre megszólalt a maga védelmére.</p>
				<p> – Sohasem használok semmiféle fegyvert asszonyok ellenében. A medvét is
                  meglőhettem volna; eléje mentem, puskavégre vettem, nem futottam meg tőle, de
                  amint megláttam, hogy a gyöngébb nemhez tartozik, nem bántottam. Én nőt nem tudok
                  ölni, még ha medve is.</p>
				<p> Egészenköltőhöz illő mentség lett volna, aki egyúttal
                  fiatal gavallér is. Bók a hölgyeknek, hódolat az eszmény iránt, tisztelete az
                  ideálnak egész az állatvilágig. Azonban Bálvándy közbeszólása elrontotta a
                  sikert.</p>
				<p> – De barátom, Kálmán, ha a hímét láttad volna a medvének, annál még jobban
                  eszedbe jutott volna az udvariasság érzete.</p>
				<p> Kálmán nyakig elvörösödött.</p>
				<p> – Azt megpróbálhatja velem akármiféle hím a világon.</p>
				<p> – Teringettét! Ez kihívás!</p>
				<p> – No uram! – csitítá Katinka – ez mauvais genre,
                     élcekértfelförmedni! A vadásztársaságban minden
                  szabad. Még a hölgyek is kapnak sok olyan meghallanivalót, amiért máskor
                  tenyerükkel felelnének vissza. Itt pedig mindenki jó pajtás.</p>
				<p>– Hát hiszen nem veszekszünk mink – szólt Bálvándy –, au contraire.* Én Kálmán részén vagyok. Neki igaza van. Tessék nézni,
                  micsoda puskát vitt magával: hisz ez el nem sül. Nem tudom, ki választotta ki a
                  számára.</p>
				<p> Azzal Bálvándy fölállt, leakasztotta Kálmán puskáját a fáról, s mutatta
                  mindenkinek, milyen rossz annak a zára; azzal csakugyan nem tanácsos medvére
                  menni.</p>
				<p> – Máskor barátom, ha vadászatra mégy, saját fegyveremet adom a kezedbe, azzal
                  lőni fogsz. Most pedig valld be, hogy rácsettentetted bizony te kétszer is a
                  puskádat a medvére, de nem sült el, s mentve van bátorságod híre.</p>
				<p> – Úgy van, úgy! – erősíté Katinka is, jóltevői nagylelkűséggel tekintve a
                  mentegetettre.</p>
				<p> Kálmán észrevevé az aranyhidat, melyet menekülésére építettek, s visszavonult
                  rajta. Különben is meggondolta, hogy egy nevető csoport közepett egy festett
                  bajuszú gyerek, aki haragszik, nagyon nevetséges figura volna. Senki sem mondaná,
                  hogy „fejébe ment a szíve” – hanem azt, hogy „fejébe ment a bor”.</p>
				<p> Más irányt adott azután az egész mulatságnak a rusznyák legények által rögtönzött
                  nemzeti tánc az odasereglett pórleányokkal, idilli dudaszó mellett, melynek
                  végeztével a vadásztársaság felkerekedett, ki-ki vette a puskáját, s készült a
                  hazatérésre.</p>
				<p> Bálvándy komolyan látszott venni Kálmán kiengesztelését, odament hozzá, mikor az
                  a puskáját felvette.</p>
				<p>– Dobd el azt a rossz dióverőt, pajtás: annak csak a formája puska. Inkább ha
                  akarsz valamit vinni a válladon: hozd az én „Lazzarinomat*”. Én úgyis a lovakat hajtom; mert a kocsisom be van kapva erősen, nem
                  bízhatom rá a hajtást. Te kísérhetnéd a hölgyeket.</p>
				<p>Ez meg már éppen nagylelkűség volt! Bálvándy oly helyzetet választott magának
                  hazatértig, ahol mindig háttal fordulva kell lennie a hölgyekhez, s egészen
                  Kálmánnak engedte át a partie-t .+</p>
				<p> Kálmán pedig nem szeretett ajándékba adott szerencsét élvezni, s csak dacból is a
                  kocsinak arra az oldalára került, hol az öreg hercegnő ült, nem ahol Dorothea
                  grófnő foglalt helyet. Hanem azért Bálvándy Lazzarinoját csak a vállára vette.</p>
				<p> Azzal megindult a vadászmenet, a medvét lombokkal díszített bivalyszekérre
                  tették; a nap hősnője és a bajuszt kapott vadászcsapat követte a diadalszekeret,
                  utánok jött a könnyű bricska Decséryékkel; Bálvándy ült a bakon, mellette a
                  főispán. A hintó mellett balfelől ment Kálmán, mögötte egy rusznyák puskás, öreg
                  legény, ki magyarul is beszél, s mesékkel, népmondákkal mulattatja az úrhölgyeket.
                  Legalább felszabadítja Kálmánt az udvarlás kötelességétől.</p>
				<p> Még más valaki is segít neki ebben a feladatban. Egyszer csak az előre haladt
                  vadászcsoportból hátramaradegy alak, s csatlakozik a
                  Decséryék kíséretéhez.</p>
				<p> Aszályit ismerik meg benne.</p>
				<p> Vajon miért sompolyog ide? Sem az emlék, mely Kálmánhoz köti, sem a jó szándék,
                  mellyel Bálvándy iránt viseltetik, nem magyarázza meg e különös ragaszkodást.</p>
				<p> Megmagyarázza hát ő maga.</p>
				<p>– Uraim! Báró úr, gróf úr – hebegi a hosszú nyakú ember, sápadt hüledező képpel
                  –, azok a vadász urak oda elöl arról beszélnek, hogy az a vérmedve,* ami négy lövést elvitt, nem futott el messze, hanem
                  elrejtőzött itt valahol a sűrűben.</p>
				<p> – Az bizony meglehet – monda rá Bálvándy.</p>
				<p> – És hogy annak az a szokása, hogy visszatér arra a helyre, ahol megsebesítették,
                  s akit akkor elöl-utol talál, azt mind összetépi.</p>
				<p> – Annak biz az a szokása.</p>
				<p> No, kapott ezen a témán a vén rusznyák.</p>
				<p> – Hjaj, kivált ha a boszorkánymedve talál az lenni; akkor aztán vígan
                  vagyunk.</p>
				<p> – Mi az a boszorkánymedve? – rebegé Aszályi.</p>
				<p> – Hát nem tudja az úr? Szörnyű állat az! Mikor az jön, nem várja ám, hogy a
                  vadász lőjön:ő lő a vadászra, félmázsás, egymázsás kő
                  semmi neki; felkapja két kézre, úgy hajít vele, mint a parittyával; s akit eltalál
                  vele, azt sem mondja többet, hogy „bikkmakk!”</p>
				<p> – Auh! – csodálkozék ijedten Aszályi.</p>
				<p> – Aztán abban áll a boszorkánysága, hogy akárhány golyót lőnek rá, csak elkapja a
                  markával, mint a legyet s a szájába teszi, lenyeli. Másnap mind ott találják a
                  golyóbisokat utána, megkövetem alássan, nem mondhatom meg, hogy miben.</p>
				<p> – No, ezzel veszedelmes állapot volna találkozni, sóhajta Aszályi; s melyik
                  oldalára futott el a medve?</p>
				<p> – Erre felénkni.</p>
				<p> Aszályi menten át is került a hintónak a túlsó oldalára, igen helyes
                     ursopsychologiával okoskodván akként: hogyha jönni
                  talál a veszett medve vagy lesz respektusa a grófok, főispánok és a földesúr
                  előtt, akkormásfelé fordítja haragját, vagy nem lesz,
                  s akkor elébb azokat eszi meg; csak van annyi ízlése a medvének; ő védve
                  marad.</p>
				<p> Kálmán gondolt valamit magában, de még csak végiggondolni sem merte. Ejh! A sors
                  egy nap kétszer még vadászszerencsét sem ad.</p>
				<p> Már alkonyodott az idő; a nap a magas hegyek között korán aláhanyatlik; midőn a
                  vadászmenet egy völgybe érkezett le, melynek egyik meredélyét ős fenyőerdő
                  borítja, míg a másik hegyoldal talán valamikor végig leéghetett s most sűrű
                  borókabozóttal van benőve; csak itt-amott mered fel a csalitból egy-egy magasabb
                  kevés levelű veresfenyő.</p>
				<p> Sivár, kietlen vadon, sem legelő állatnak, sem vadásznak nem való, a tisztásain
                  piros és kék áfonya terem özönnel: azt sem szedi senki.</p>
				<p> Mikor a hosszan elnyúlt vadászmenet dereka a bozóton keresztülhatolt, egyszerre
                  csúnya morgás keletkezik a vadonban; a hajtók rémletes ordítása veri fel egyszerre
                  az erdőt; nehány puskaroppanás hallatszik itt-amott, azután kísértetes jajgatás,
                  mint a halálra tépászoltvadász segélyordítása, és
                  közbe az az ádáz mormogás, amiről olyan jól rá lehet a medvére ismerni.</p>
				<p> Itt jön!</p>
				<p> De hogy honnan, azt nem lehetett a sok csalóka visszhang miatt hirtelen
                  kivenni.</p>
				<p> Egyszer aztán kiemelkedett a fekete szörny alakjaa
                  boróka bozót közül.</p>
				<p> Óriási állat lehetett, hat lábnál magasabb. Valami kétszáz lépésnyire volt
                  Decséryék kocsijától, s úgy látszott, mintha egyenesen feléjük tartana.</p>
				<p>Valaki rálőtt a bozótból; mire a medve hirtelen felkapott egy roppant nagy követ,
                  valóban mázsás kő lehetett, s nagyot ordítva hajítá azt a vadász felé. A következő
                  percben már látszott a vadász, amint egy veresfenyőre+
                  rémülten felkapaszkodott.</p>
				<p>– Jézus segíts! – kiáltá a vén rusznyák. – Ez az ördöngös+ medve maga.</p>
				<p> Aszályinak sem kellett több, futott amerre medvét nem látott. A túlsó oldalon
                  volt egy vadrózsa bozót, azt megúszta kegyetlenül, s levetve magát a földre, úgy
                  tett, mint aki halott. Így csak nem bántja a medve.</p>
				<p> – Hopp! itt baj lesz! – monda Bálvándy. – Hol a fegyverem?</p>
				<p> – Jó kézben van – felelt rá Kálmán, s elhatározottan foglalt helyet egy fenyőfa
                  mellett, felhúzva a puskának mind a két sárkányát.</p>
				<p>– De bajtárs, aztán jól célozz – inté őt Bálvándy. – Korán ne lőj;+ közelre bevárd,és szíven
                  találd: mert az ilyen nagy vad kemény sebeket elvisz.</p>
				<p> – De hiszen lőheted azt akárhol uram – dörmögé a vén rusznyák –, elkapja az a
                  golyót a markával. (A fogai összeverődtek, keresztet hányt magára.) Óh, uram.
                  Holnapra mind fekete cukor lesz belőlünk.
               </p>
				<p> Kálmánnak lázasan dobogott a szíve.</p>
				<p> Itt van tehát az alkalom imádatának tárgyát védelmezhetni; előtte bebizonyíthatni
                  személyes bátorságát. Ezt már csak úgy csinálta ki a sors, mintha professionatus
                  regényíró volna.</p>
				<p> Pedig az ilyen találkozás bizony megpróbálja a fiatal szíveket.</p>
				<p> Mikor az a roppant fekete fenevad csörtetve rohan előre. A szemei sem látszanak
                  ki a bozontos szőrcsombókok közül. S jön egyenesen a vadászra. Ritka hidegvér kell
                  hozzá, hogy az a válságos tízlépésre bevárja a maga
                  ellenfelét, ahonnan azután biztos a lövése.</p>
				<p> Kálmánnál a hidegvért pótolta az akaraterő.</p>
				<p> Nagy ösztöne volt rá, hogy bátor legyen.</p>
				<p> Olyan közelre várta be a nagy fenevadat, hogy csak az utolsó borókabozót
                  választotta már el tőle; a medve abból is kilátszott féltesttel, amint két talpára
                  állt.</p>
				<p> Kálmán akkor célzott rá és lőtt </p>
				<p> A medve nagyot mordult és nem esett el.</p>
				<p> – Mondtam, hogy elkapja a golyót! – ordítahátul a
                  rusznyák.</p>
				<p> A medve keresztültört az utolsó boróka ciheren is, s hat lépésnyire állt Kálmán
                  előtt.</p>
				<p> Akkor legbiztosabban vette célba a fejét az állatnak és rálőtt. A medve megrázta
                  a fejét, s fel sem vette a lövést, csak egy kicsit hátrahőkölt tőle.</p>
				<p> „Fel a fára; fel a fára!” – kiáltozák Kálmánnak a rusznyák is, a báró is. Most
                  már csak az azegyedüli menedék a megdühödött vérszopó
                  ellen.</p>
				<p> Hanem Kálmán ahelyett, hogy eldobta volna a puskát s hirtelen felmászott volna a
                     bórfenyőre: megkapta a cső végét, boldog felét
                     fordítottaa puskának, s egy ugrással a medve előtt
                  teremve, olyat sózott a medve fejére, hogy az azt kiáltotta rá, hogy:</p>
				<p> „Doszta!”</p>
				<p> „Doszta” pedig oroszul annyit tesz, hogy „elég”.</p>
				<p> Csak a szégyen, a düh, a kétségbeesés összes hatványainak egyesülése
                  magyarázhatja meg, hogy a fiatalember e merényt elkövesse.</p>
				<p>Mert ha nem ezt tette volna, hanem megfogadja, amit kiáltoznak hozzá: hogy
                  kapaszkodjék fel a fára – hát akkor az történt volna, hogy a medve
                  utánakapaszkodott volna, s mikor utolérte, egy butykost húzott volna elő a
                  medvebőr kebléből, s megkínálta volna egy kis pálinkával.+</p>
				<p>„Nyek sza lubi, pán jáger!*+”</p>
				<p>Mert hiszen nem volt az se vérmedve, se boszorkányállat; hanem egy hosszú
                  rusznyák legény medvebőrbe öltöztetve, s aztán nem is a
                  regényírói végzet rendezte ezt a jelenetet, hanem Bálvándy úr. Össze volt arra
                  beszélve az egész társaság, minden hajtó, minden vadász bele volt avatva a
                  tréfába; csak Aszályi nem. Azt is azért ijesztgették agyon, hogy közölje félelmét
                  Kálmánnal. Azért cserélte el Bálvándy Kálmánnal a saját puskáját,+ melybe golyó helyett bodzafabél volt leverve; azért
                  beszélte a vén rusznyák a meséket a boszorkányos medvéről.</p>
				<p> Egy kis megérdemlett lecke akart ez lennitréfa
                  alakjában a hetvenkedő fiatalembernek, ki minden vadásztársát megsértette azzal a
                  nyilatkozatával, hogy azért nem lőtt az első medvére, mert az nő volt; jönne csak
                  a hím. Mintha a többiek nem a hímet szalasztották volna el. No, hát próbálja meg,
                  mit tesz a hím medvével találkozni?</p>
				<p> Hanem csalatkoztak a kísérletben.</p>
				<p> És a szegény rusznyák fejének kellett megszerezni azt a pszichológiai tanulmányt,
                  mégpedig puskaaggyal informálva (szerencsére vastag feje volt, s a medvebőr
                  enyhítette a kommantást), – miszerint egészen más ember az az úr, ki a Kordafőnél
                  Katinka asszonyság előtt azzal produkálja magát, hogy rá sem lő a medvére, mely
                  menekül s fiait menti; – meg az az úr, ki a Decséryék hintója előtt, a
                     madonnaarcszeme láttára helytáll annak a medvének,
                  mely támadva jön, és Dorothea grófnőt fenyegeti.</p>
				<p> Az orosznak ettől a tudománytól persze akkorát nőtt a feje, mint egy cipó; hanem
                  azért mások okultak belőle.</p>
				<p>Katinka a kalapta mellől minden diadaljelvényt letépett, mikor ezt+ hírül vitték neki, s Bálvándy ki volt vetve a
                  sáncából.</p>
				<p>Kálmán pedig annál nagyobb zavarba jött, mikor megtudta, hogy ez+ csak tréfa. Nagyon elkedvetlenedett rajta. Tehát az
                  egész társaság mind összeesküdött őellene, egymaga ellen. És valamennyi között egy
                  rokonlélek sem találkozott, aki őt figyelmeztesse, hogy micsoda kegyetlen tréfa
                  van ellene készülőben.</p>
				<p> Bálvándy sietett őt kiengesztelni.</p>
				<p> – No bajtárs. Most valóban úgy viselted magadat, mint valódi bátor vadász. Te azt
                  nem tudhatád, hogy nem igazi medvére lősz, s golyótlan puskával lősz; mondhatom
                  neked, hogy ezer ember közül egy teszi azt meg veled, hogy a medvét, mely két jó
                  lövést fel sem vett, még a puskaaggyal is megfejelje. A medvebőrt megkapod tőlem
                  emlékül. És egyúttal a festett bajuszviselés büntetése alól is fel vagy oldva.
                  Hölgy festette, hölgy törölje le. Dorothea grófné lesz olyan kegyes.</p>
				<p> Kálmánt nem kellett erre kötéllel vontatni.</p>
				<p> Dorothea grófnő elővette finom batiszt zsebkendőjét, hogy a rehabilitáló műtétet
                  végrehajtsa, s midőn Kálmán odalépett a a kocsi azon oldalához, ahol ő ült, halkan
                  súgá neki:</p>
				<p> – Eleget integettem önnek; de nem vette észre, hogy jöjjön erre az oldalra, én
                  megsúgtam volna, hogy mivel akarják önt megtréfálni. A szegény álarcos medvét sem
                  ütötte volna ön akkor olyan nagyon fejbe.</p>
				<p> (De bár agyoncsaptam volna, gazdástul együtt! – gondolta magában Kálmán, míg a
                     grófnőzsebkendője orra alatt babrált.)</p>
				<p> Azonban a festett bajusz oda volt száradva, azt a száraz zsebkendő le nem vitte;
                  a grófnő nem sokat gondolkodott mit tegyen: a zsebkendő egyik szögletét saját
                  legédesebb ajkaival megnyálazá, s e mennyei ambróziával törölte le onnan a
                  megszégyenítő bajuszt.</p>
				<p> Ettől aztán Kálmán egészen meggyógyult.</p>
			</div>
			<div type="chapter">
				<head> Mi van a fenyők mögött? </head>
				<p> Ez órától fogva Katinka nem szólt többet Kálmánhoz. Gyűlölte őt.</p>
				<p> Érezte a megaláztatást a két vadászkaland moráljában.</p>
				<p> Ugyanazon férfi az egyik asszony mellett gyáva bölcs, a másik mellett eszeveszett
                  hős.</p>
				<p> Ő akarta Kálmánt megszégyeníteni Decséry Dorothea előtt, s mennyire megalázta
                  Kálmán őt!</p>
				<p> Óh, azért nem dobta el magától. Ne higgye azt soha a kegyetlen ifjú, hogy egy
                  asszonyt, aki csak szerelmének élt, úgy el lehet magától szakítania, azzal a
                  szóval: „most már mást szeretek.” Még sokszor keresztül fog ő botlani abban a
                  fényes pókszövetben, amit egy megbántott asszony haragja útjain átkötöz.</p>
				<p> Még most csak főzi magában, hogy mit tegyen.</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> A vadászat után az egész vendégsereg ki volt fáradva, s mindenki meg volt
                  elégedve azzal a rendezéssel, hogy ki-ki hazamehetett a maga parasztházához, s ott
                  fesztelen kényelembe tehette magát.</p>
				<p>Az úrfiak még este sorba vették a hölgyes házakat, s Bunkó bandájával* szerenádot adtak az ünnepelteknek, azután hagyták őket
                  aludni, reggelig egy kocsizörgésnek sem volt szabad megháborítani a pihenők
                  nyugalmát.</p>
				<p>A statutio ünnepélyes végrehajtása szabadban történt meg.+ A derült idő kedvezett a szertartásnak. A zöld pázsiton hosszú asztal
                  volt felállítva, annál elnökölt a beiktató alispán, székeken, lócákon körülülték
                  az asztalt a meghívott vendégek, első sorban a hölgyek és urak, másodikban a
                  parasztok.</p>
				<p> Katinka is megjelent. Kissé későre is készült el a reggeli toalettjével; fekete
                  lovagköntöst viselt, piros hajtókával, lóháton jött ide; fején prémes négyszögű
                  lengyel kucsma volt, fehér tollal, öv helyett arannyal
                  áttört shawl szorítá karcsú derekát.</p>
				<p> Abból, hogy legkésőbb jött, az a jó támadt, hogy mindenkit fölkeltett maga előtt,
                  aki az ő számára fenntartott hely előtt telepedett le, s legalább mindannyinak
                  jutott valami selyemruhája suhanásából, ragyogó szeme pillantásából és parfümje
                  futó illatából, amíg végigfeszengett az egész soron, miután az ácsorgó
                  paraszttömegen nem akart keresztülfurakodni.</p>
				<p>A szertartás szokott hivatalos komolysággal ment végbe; a birtokbavételt igazoló
                  okiratokat felolvasta a megyei főjegyző, mire következett+ volna a birtokot jelképező hant ünnepélyes átadása. Előre volt+ az készítve egy fatálban, egy ökölnyi pázsitdarab,
                  közepéből kinőtt fiatal fenyővel, a lágy földbe benyomkodva fényes ólomérc,
                  cinóber és malachit darabok, s ragyogó marmarosi gyémántok.* Mind a kordicai uradalom terményei. Ezt kellett a beiktatottnak majdan
                  kezébe adni.</p>
				<p> Előbb azonban hangos fennszóval felhívattak a jelenlevők a főjegyző által, hogy
                  ha netalán valakinek kifogása volna e birtokba helyezés ellen, óvástételét most
                  itt a hely színén végezni el ne mulassza.</p>
				<p>Mindenki el volt rá készítve, hogy az az előrenyúló nyakú ember ott az asztal
                  végén azért furakodik olyan keményen az asztalhoz, mert ő protestálni jött ide.
                  Aszályinak hívják. Tegnap óta semmivel sem lett kellemesebb; a medve elől
                  menekülés a vadrózsa bozóton keresztül az arcából chaldeai* ábécelapotcsinált.</p>
				<p>– Én protestálok! – kiálta hosszú kezét az asztal közepéig benyújtva, hogy
                  mutatóujja hegyével a zöld posztót megbökhesse. – Kérem ezt jegyzőkönyvbe+ vétetni.</p>
				<p> A főjegyző komoly képet csinált; hozzá sem nyúlt a tollához, hanem tréfás
                  hidegvérrel mondá rá:</p>
				<p> – Már be van írva.</p>
				<p> A társaság nevetett.</p>
				<p> Aszályi pedig folytatá:</p>
				<p>– Protestálok és óvást teszek, mint tekintetes nemes nemzetes és vitézlő
                  Gödénylaki Csollán Bertalan úrnak, úgy is mint nagyságos és tekintetes
                     sátoraljaújhelyiSátory Katharina* asszonyság törvényes férjének és így gondnokának
                  meghatalmazottja.</p>
				<p> – Hazugság! Hazugság! Hazugság! – kiálta fel indulatosan Katinka, korbácsa gombos
                  végével ütve ugyanannyit az asztalra.</p>
				<p> – Kérem szavaimat protocollumba vétetni! – recsegett Aszályi hangja.</p>
				<p> – Már be vannak írva, előre! – monda gonosz nyugalommal a főjegyző.</p>
				<p> – És az én szavaimat is utánuk! – kiálta Katinka, korbácsnyelével ütögetve azt az
                  átkozott protocollumot.</p>
				<p> – Majd azokat a margóra.</p>
				<p> A közönség nagyon mulatott ezen a tréfán.</p>
				<p> Aszályinak még egy dolgot kellett elmondani:</p>
				<p> – A tiltakozás okai elé fognak adatni egy esztendő lefolyása alatt a tekintetes
                  királyi tábla előtt.</p>
				<p> – Ez is be van már írva – monda a főjegyző. – Tessék megnézni a
                  jegyzőkönyvet.</p>
				<p>A hallgatóság nevetett a tréfás ötletnek: mint mikor valakinek az adomája végét
                  előre kitalálja a másik, akinek mondja. Hanem Aszályi nem ment oda megnézni, mi
                  van a protocollumban. Dehogy nézte! Ő megtette, amiért ide volt küldve, s azzal
                  igyekezett kikeveredni a sokaság közül, s eltűnni akármerre; ráhagyva a többiekre,
                  hogy vivátozzák majd meg a földesurat, midőn a jelvényes hant átadatik neki a
                  birtok képében.+</p>
				<p> Pedig az a tréfa, amit Csollán Berti ezzel a pajkossággal rögtönzött az ő kedves
                  barátjának, Bálvándynak, nem volt olyan csekélység. Ez a játék nem megy
                  tökmagba.</p>
				<p> Csollán Berti ugyan nem fog a törvényes egy év alatt semmiféle indokokat
                  bejelenteni a királyi táblán; hanem Bálvándynak ez mégis egy évi kordicai
                  jövedelmébe kerül.</p>
				<p>Mert a kordicai uradalom áll egynehány négyszög mérföldnyi*+ erdőből, melyből, ha a birtokos egy fogpiszkálót magának lemetszett,
                  hát azzal annak az egész évi haszonvételét kimerítette. Fa van, de út nincs, sem
                  vevő hozzá. Ami főjövedelmét képezi, az s huszonkét falu jobbágya által fizetett
                  dézsma, robot, füstpénz és kocsmáltatási jog.* Ez sokra megy. De most az a huszonkét falu egy
                  esztendeig egy árva garast sem fog fizetni Bálvándynak, mert mindenki azt mondja:
                  hátha te nem vagyaz igazi földesúr; holnap jön utánad
                  a másik, s az újra megveszi rajtam. Hátralékot+
                  behajtani pedig – hogy mit jelent – azt tudják, akik próbálták.</p>
				<p> Tehát ezzel a tréfával egy év jövedelme a kútba van ejtve.</p>
				<p> De futott is a tett színhelyéről Aszályi, ahogy csak négy mokányló vihette a
                  szekerét, melyet jó közelbe rendelt, hogy rögtön menekülhessen, amint idejét
                  látja.</p>
				<p> Puskát nem vitt ő magával védelemre, de a gyorsaságban bízott.</p>
				<p>Jól tudta, hogy kétszáz forint a bírsága egy olyan „actus majoris potentiae*” elkövetésének, mint mikor például egy nemes embert
                  keményen eldöngetnek, s kétszáz forint Bálvándy úr előtt nem nagy pénz.</p>
				<p> Igaz ugyan, hogy ez azzal a másik kétszázzal, amit Csollán Berti ígért jutalmul,
                  éppen négy. – De mégis úgy hozta magával az ízlése, hogy jobbnak találjon kétszáz
                  forintot veretlenül, mint négyet bevert fejjel.</p>
				<p> Annál fogva ugyan örült, mikor látta, hogy senki sem nyargal a szekere után, hogy
                  nem üldözik. Hiszen nevettek rajta. Tréfának vették.</p>
				<p> Azonban mikor legjobban örülne a szerencsés megmenekülésnek, egyszer csak
                  rákiáltanak a mely útból: „megállj!”</p>
				<p> A kiáltás asszonyi hang volt, és szemközt jövőtől eredt.</p>
				<p> Aszályi meglepetve látta, hogy egy lovagnő ugrat a kocsija mellé, akiben Sátory
                  Katinkára ismert.</p>
				<p> A delnő az erdei gyalogúton eléje került a menekvőnek.</p>
				<p> Nemigen jó szándékai lehettek iránta, ahogy arcáróls
                  csillogó szemeiből ki lehetett venni.</p>
				<p> – Meg ne moccanj! – kiálta a delnő a kocsisra –, mert lelőlek!</p>
				<p> A pisztolyok ugyan a nyeregkápában hevertek, de ez az asszonyság tud lőni! az már
                  be van bizonyítva. A kocsis tehát szót fogadott; a fejére rántotta a lópokrócot,
                  hogy ne is lássa mi fog történni. Tudta, hogy nem őtet kergetik.</p>
				<p> – Mi tetszik? – hebegé Aszályi.</p>
				<p> – Beszéljünk németül, hogy ez a parasztne értse mit
                  szólunk – monda Katinka s szemközt fordítá lova fejét a kocsiban ülővel. – S
                  mármost hallgasson ön rám. Látja ön, mi van a bal kezemben? Erszény. Ebben van
                  ötven arany. Én tudom, hogy ennek felét se ígérte önnek Csollán ezért a gyalázatos
                  óvástételért; s hogy meg fogja-e adni, azt még ön sem tudja. Én tehát ezt az
                  erszényt adom önnek, ha most visszajön, és rögtön a bíróság előtt
                  kinyilatkoztatja, hogy óvástétele csak tréfa volt, s azt meghatalmazója nevében
                  visszavonja. – S látja ön, mi van itt a másik kezemben? Korbács. Arról pedig
                  egészen bizonyossá tehetem önt, hogy Csollán Berti nem fogja önt úgy elverni
                  karikás ostorral, ha megkaphatja, amért óvását visszavonta: mint ahogy én elverem
                  önt itt most mindjárt, amért ön elég orcátlanvolt,
                  saját jelenlétemben Csollán urat az én gondnokom és uram képében megnevezni, s az
                  én jogomon az ő megbízásából tiltakozni. Mármost tessék a választás! Jobb
                  kezemből, bal kezemből?</p>
				<p> A megfordított hős nem menekülhetett a dilemmából.</p>
				<p> Egyik felől a csábító sárgák, másik felől a fenyegető korbács.</p>
				<p> Pedig megveretni egyáltalábannem kellemetes dolog; de
                  asszony által megveretni meg éppen nagy alkalmatlanság; az ember még csak panaszra
                  sem mehet miatta, mert kinevetik.</p>
				<p> Az asszonyság pedig nagyon komolyan beszélt.</p>
				<p> – Határozza el ön magát, mert én nem akarok sokáig diskurálni!</p>
				<p> – Visszamegyek – rebegé Aszályi, ösztönszerűleg nyújtva elé a tenyerét, talán
                  békekötésre vagy az erszény elfogadására.</p>
				<p>Katinka gyöngén belecsapott az eléje nyújtott tenyerébe+ a korbács őzkörmös nyelével, s eltette az erszényt.</p>
				<p> – Majd akkor kapja ön meg a pénzt, mikor visszavonta a tiltakozást. No, hát csak
                  fordítsa vissza a lovait.</p>
				<p>Aszályi felráncigálta a pokróc alul a parasztot, s megmagyarázta neki kézzel
                  lábbal és pantomimikával, hogy vissza kell menni, ahonnan+ eljöttek, mely kívánságnak nagy búsan teteleget a földi, bús
                     sejtelmeilevén az iránt, hogy ebből aligha az nem
                  lesz, hogy őtet is végigfektetik a határdombon, s
                  emlézkezetnek okáért jól elhegedülik ősi szokás szerint. De hát csak
                  engedelmeskedni kellett.</p>
				<p> A statuáló alispán még javában tartotta a beiktatási szónoklatot a hivatalos
                  vendégsereghez, midőn Aszályi újra odafurakodott az asztalhoz. Most már azzal a
                  mosolygó praetensióval jött, hogy ezúttal mindenki előtt kellemetessé fogja tenni
                  magát.</p>
				<p> Bátorságot vett magának a szava közepén félbeszakítani az alispánt.</p>
				<p> – Kérem alásan! még ne tessék bezárni a protocollumot.</p>
				<p> Az alispán mérgesen tekinte rá: éppen ott szakította félbe, mikor azt mondta:
                  „dacára annak, hogy…”</p>
				<p> – Hogy mer?</p>
				<p> – Nagy dolgot akarok mondani! Visszavonom az óvástételt. Íme ezennel ünnepélyesen
                  kinyilatkoztatom mint tekintetes nemes nemzetes és vitézlő Csollán Bertalan úr
                  meghatalmazottja, hogy elébbeni tiltakozásom csak tréfa volt, és így semmis.</p>
				<p> Szegény jó becsületes Aszályit csakhogy meg nem verték ezért a helyreigazításért.
                  Az alispán megharagudott rá, amiért új contextust kellett a beszédében kezdenie, a
                  főjegyző amiért új jegyzőkönyvet kellett fogalmaznia. S valamennyi bírák uraimék,
                  amiért egy esztendei nem fizetésnek mármost ezzel kiesett a feneke. Hej, de
                  szidták minden oldalról.</p>
				<p> Hanem hát Aszályi hozzá volt már ahhoz szokva. Akkor érezte magát elemében, mikor
                  nagyon szidták; kivált szemtül szemben. Az neki gyönyörűség volt. Csak a tettleges
                  szidást nem szerette, az ütleget. Hanem azt is felvette, ha hasznát látta.</p>
				<p> Nagyobb gondja volt most az, hogy hol találja meg a szép asszonyt a
                  saláriummal?</p>
				<p> Nem soká kellett keresnie; Katinka az inasa által küldé meg neki a papírba
                  csomagolt aranyakat. Az erszényt nem adta hozzá emlékül.</p>
				<p> Aszályi nem hitt az inasnak, s felbontá a papirost: mind arany volt biz az. Vajon
                  megvan-e mind az ötven?</p>
				<p> De hogyan számlálja meg annyi ember előtt? Meglátják! – Úgy tett, hogy az egyik
                  markába fogva az aranyakat, a másik kezével egyenkint áthelyezte azokat, s
                  leeregeté a jobbik zsebébe. Fejet csóvált, ötvenegynek számlálta. Azután a másik
                  markába vette mind s egyenkint áteregette a bal zsebébe. Megint ötvenegy volt.</p>
				<p> Meg akarta mutatni, hogy milyen nagy a becsületérzése!</p>
				<p> Addig sompolygott, addig feszengett, míg oda bírt oldalogni, ahol Katinka,
                  Bálvándy és a lengyel földesurak beszélgettek egymással egy csoportban. Ott
                  alázatos szemtelenséggel rávigyorogva Katinkára, felmutató a fölösnek talált egy
                  aranyat, két ujja hegye közé szorítva s a hű sáfár
                  piruló becsületérzésével mondá:</p>
				<p> – Nézze csak. Eggyel több volt.</p>
				<p> Katinka végignézett rajta, büszkén, haragosan, leráncolt szemöldökével a pólusig
                  taszítva a közeledőt, s azt mondá neki:</p>
				<p> – Nem tudom, miről beszél ön.</p>
				<p> S azzal hátat fordított neki, amit Aszályi alázatosan megköszönt, s azután
                  véglegesen eltűnt.</p>
				<p> Azt mégis kitalálták sokan, hogy a tiltakozás visszahúzatása kinek a műve
                  volt.</p>
				<p> Aztán törhette rajta a fejét, aki akarta, miért lett olyan híve egyszerre Csollán
                  Sátory Katalin Bálvándy bárónak?</p>
				<p> Az ünnepélyt természetesen nagyszerű lakoma fejezte be.</p>
				<p> A lakomán minden volt kapható, amit az öt világrész az ínyencek számára terem, a
                     parasztokszámára künn a szabadban egész ökröt
                  sütöttek, s hordóból csorgott a bor, az úri rend egy hosszú deszkapalotában
                  mulatott.</p>
				<p> A deszkapalota hossza kívülről meglépve, lehetett húsz öl, az a tér pedig, melyen
                  a lakoma folyt, valami tizennégy, egy ölet foglalhatott el még a cigányzenekar
                  erődített állása. De hát kinek jutott volna eszébe az iránt kérdezősködni, hogy
                  hát a hiányzó öt ölnyi tér mit rejthet magában?</p>
				<p> A zenekar emelvényén túl sűrű fenyőlombok takarták el a tért, egész sudár fenyők
                  frissen levágva voltak sorba rakva egymás mellé, s ha valaki kíváncsi volt a
                  fenyőgallyakat szétvonni, azokon túl megint egy nagy gyékényfalat talált, mely
                  sűrűn be volt tűzködveborókalombokkal.</p>
				<p> A lakoma eltartott este hét óráig; akkorra minden élvezet ki volt már merítve. A
                  hajdúk meggyújtották a csillárok gyertyáit, a szarvasagancsokból rögtönzött
                  kandeláberek esti fényt adtak a mulatságnak. A szép hölgyek szemei még bűvösebben
                  ragyogtak annál.</p>
				<p> És Kálmán észrevette annál anagy világosságnál, hogy
                  őrá semmi sem ragyog.</p>
				<p> Katinka szemeivel nem találkozott többé, és saját napja előtt valami sötét test
                  állt szüntelen: Bálvándy.</p>
				<p> Valóban kezdte tapasztalni, hogy a kész nagy embereket többre veszik, mint a
                  készülőben levőket.</p>
				<p> Unta magát. Félrehúzódott egy szögletbe, s azt várta volna, hogy valaki menjen
                  oda hozzá, és kérdezze meg tőle, hogy miért van olyan kifordított kedve?</p>
				<p> De biz ilyen valaki most nem találkozott.</p>
				<p> Valami ízetlenséget érzett. Talán csak a pezsgő volt nagyon erős?</p>
				<p> Mi van közel a végtelenséghez? A tenger, a hegy, a szép hölgy arca, aki ígéri,
                  hogy majd egyszer szeretni fog.</p>
				<p> Eszébe jutott mindaz, amit valaha attól a másik szép asszonytól hallott: az édes
                  is, a keserű is, s úgy vette észre, hogy elrontotta vele a vágyát, minden egyéb
                  édes és keserű után.</p>
				<p> A cigányzene, a lárma, magyar, német, lengyel nyelven; a női kacagás, mint egy
                  zűrzavaros álom kábította fejét: úgy érezte magát, hogy nagyon rosszul van.</p>
				<p> S valami határozatlan vágy azt mondá neki, hogy ha ő abba az ismeretlen
                  sötétségbe bejuthatna, ami ott a fenyőkön túl van, ott ő meggyógyulna
                  valamitől.</p>
				<p> Egyszerre három taracklövés hangzott künn; mire nagy
                  suhogással váltak kétfelé a felállított fenyők, két oldalra omolva; s a mögöttük
                  levő borókás gyékénysátor, mintegy színpadi függöny vonult fel a magasba.</p>
				<p> Mi volt a háta mögött?</p>
				<p> Színpad!</p>
				<p> Valóságos, igaziteátrum; pompás díszítményekkel; a
                  háttérben egy festett havas, hólepte várorommal, elöl jégcsapos ereszű gunyhók. S
                  e gunyhók előtt lengyel ruhákban egy csoport férfi és nő; kik a függöny
                  felemelkedtével rákezdikazt a szívgyújtogató kardalt
                  lengyelül:</p>
				<p> „Estye Polszka nye zginyela!” (Nincs még veszve
                  Lengyelország.)</p>
				<p> Ah, minő meglepetés volt ez!</p>
				<p> Színpad, színjáték! A vad rengeteg közepett. A lengyel és magyar határszélen,
                  ahol magyar és lengyel urak és úrhölgyek összetalálkoztak s danolják egymás
                  nótáit.</p>
				<p> Magyar és lengyel. Két nemzet, aki alszik. S mint Hamlet mondja: „talán álmodik
                     is.”</p>
				<p> A kardalt rettenetes tapsvihar fogadta; az igazgató alig tudott szóhoz jutni,
                  hogy elmondja, miszerint a magyar színjátszó társaság a magas uraságok előtt ez
                  alkalommal „Benyovszky Móric” című vitézi színjátékot
                  fogja előadni.</p>
				<p> Abban a színházigazgatóban Kálmán – Borcsayra ismert.</p>
				<p> Kálmánnak nagyot dobbant a szíve! Ez a meglepetés őrá nézve volt a legmegkapóbb.
                  A hatalmas, földesúrnak sikerült a messze Ungvárról elhozatott színésztársulatot
                  oly rejtekben tartani egész a függöny felgördültéig, hogy vendégeinek egyike sem
                  tudott afelől semmit.</p>
				<p> És most Kálmánott látta maga előtt azt az embert,
                  akit anyai átok alatt kerülnie kellett. A nagyot dobbanó szív mondott neki
                  valamit. Csakhogy azt, amit a szív mond, olyan nehéz megérteni. Szemrehányás
                  volt-e az, hogy íme, milyen jól megtartottad, amire az a haragos nagyanya
                  kényszerített, hogy másfél éven túl csak egy sort nem írtál a szökevényeknek, sem
                  útjaikba kerülni nem akartál, megőrizted magadat tőlük? Ijedelem volt-e ez a
                  szívdobbanás, hogy íme, összetalálkoztatok! hogy kerülöd most ki őket? hogy óvod
                  meg magadat, hogy velök ne beszélj? hogy vonod magadra amaz öreg bosszúálló
                  haragját? – Vagy talán öröm volt az a szívdobbanás?</p>
				<p> Annyi bizonyos, hogy Kálmán igen vigasztaló gondolatnak találta, hogy a
                  féloldalra dűlt fenyők árnyéka ideig-óráig tartó menedéket szolgáltatott a zugnak,
                  ahová bevette magát; ott Borcsay nem látja meg.</p>
				<p>Óh, ne tessék remegni! A színész nem lát meg a színpadról senkit. Reá nézve az
                  egész egymásra zsúfolt embertömegnek csak egy enharmonicus nagy ábrázatja van. Ez
                  az óriási arc akként nevet, akként sír, akként figyel, ahogy ő akarja, vagy akként
                  fütyül, ahogy maga akarja, de ő csak egy nagy vonását+
                  látja onnan a magasból; – hanem ha egyetlen ember a tömeg figyelme között fecsegni
                  kezd, azt az egy embert meglátja színész, s úgy hiszem, hogy mint a gyilkos
                     arca, fénykép gyanánt ott marad a meggyilkolt
                  szemének hártyarecéjén: a színész is örökké elhordja annak az egynek a képét s
                  látja maga előtt.</p>
				<p> Kálmán ott állhatott volna akár magnézium világításban Borcsay előtt, az nem
                  látta volna őt meg.</p>
				<p> De majd mikor jön az a másik, akinek asszonyi szemei vannak! Mert azok egészen
                  más hatalmú szemek.</p>
				<p>Kálmán remegett és izzott, midőn Afanáziát kilépni látta. Cilike volt az.*</p>
				<p> De alig ismert rá.</p>
				<p> Az egy ihlett művésznő volt, akit maga előtt látott; a természettől bájakkal,
                  csengő hanggal megáldva. De ki adta neki az ihletet, mely arcát körülragyogja,
                  arcvonásainak e nemes szenvedélyt; hangjának a szívhez beszélő igaz kifejezést; ki
                  tanította ily szépen szavalni a parasztok népének nyelvén? Ki tanította e
                  plasztikai mozdulatokra, e női finomságra? Kitől vette az ízlést az öltözékben,
                  egész külső megjelenésében? Ki magyarázta meg neki, mennyi elég a színpadon, hogy
                  az akció művészet legyen: ne nyegle produkálás?
               </p>
				<p> Hiszen nem volt még akkor színinövelde.</p>
				<p> Óh! a közönség el volt ragadtatva általa. A magyar és lengyel úrhölgyek, s a
                  rusznyák parasztok odahátul a terem végében. Pedig magyar és lengyel úrhölgyek
                  talán éppen úgy nem értették a szavalatszövegét, mint
                  a szegény rusznyák parasztok odahátul.</p>
				<p> Kálmánt magát hatotta meg legjobban ez a tünemény. Hisz ő költő volt. Az ő
                  ideálja volt ez. Amit képzeletben álmodott.</p>
				<p> Nem is rejtette magát most már a fenyőgallyak közé. Előbbre furakodott, hogy
                  jobban hallhassa a művésznőt.</p>
				<p>Cilike egy hosszú monológgal küzdött. Mindenki figyelve hallgatott rá. A rusznyák
                  paraszt szájára tette a markát, hogy még szuszogásával se zavarja a csendet, s a
                  lengyel főnemes hangtölcsért csinált a tenyeréből, hogy egy szavát se veszítse el
                  a művésznőnek; a legérzékenyebb helyén a búsongó magánbeszédnek megpillant egy
                  arcot a művésznő a földszinten, s egyszerre elfeledve Kamcsatkát és Kotzebuet,* örömrepeső mozdulattal tesz egy előrelépést, s a kedves
                  meglepetés utánozhatlan hangján kiált fel: „Kálmán!” A másik percben aztán
                  észreveszi magát; nagyon elszégyenkedik; a harmadik percben ismét uralg önmaga
                  fölött, és folytatja panaszos magánbeszédét, most már igazi könnyekkel
                  szemében.</p>
				<p> Mind az önfeledtörömkiáltás, mind az elpiruló zavar,
                  mind a visszatérő nyugalom oly művészi, oly elragadó volt, hogy a közönség meg
                  volt bolondulva gyönyörében.</p>
				<p> Hát még Kálmán!</p>
				<p> Amint a függönyt leereszték, törte magát keresztül a fenyőgallytorlaszon; nem
                  törődött már sem fehér pantallonjával, amit a fenyőfaágak zöldre tarkáznak, sem
                  két szeme világával, mit a boróka tűlevelei fenyegetnek; sem azzal, hogy mit
                  mondanak odalenn az ismerős szép hölgyek, sem azzal, hogy mivel átkozódik odahaza
                  a kérlelhetlen öreganya, hanem rontott keresztül fenyőgallyakon, gyékényfüggönyön
                  fel a színpadra, s ott sírt egy perc múlva Cilike karjai között.</p>
				<p>Ott volt ő igazán otthon. Ott talált azokra az ölelő karokra, amik csak
                  szeretetet adnak –, s nem adnak –, s nem+ követelnek érte semmit.</p>
				<p> – Óh, Kálmán! Óh, kedves Kálmán!</p>
				<p>– No, hagyj hát belőle nekem is! – szólt közbe egy férfihang, s átvette Cilike
                  karjai közül saját ölelésébe Kálmánt Borcsay – vagy pardon! – Bányaváry úr.+ – Benyovszky Móric sima arca nem gátolá, hogy barátját
                  összecsókolja, s a lengyel száműzött jellemétől nem
                  ütött el, hogy magyar barátját szívesen lássa. A szibériai+ szenvedés s a kamcsatkai kormányzó szigorú rendszabályai ugyan kissé
                  érdessé tették, s nem állhatta meg, hogy szemrehányásokat ne tegyen a
                  megölelgetett jó barátnak.</p>
				<p>– Valahára mégis találkozunk! Ugyan jól el tudtál előlünk rejtőzni; híredet sem
                  hallottuk. Pedig te hallhattad a mienket. Nagyanyád megátkozott ugye, ha hozzánk
                  valaha közelítesz? Megtartottad a parancsát. Hanem csak addig tarthattad meg, míg
                     velünknem találkozol. Tudtam én azt. Csak az kell,
                  hogy Cilikét meglásd a színpadon, s elestél a lábadról, ha mindjárt olyan
                  piedesztálon állsz is, mint a Nelson szobra. Arcra esik
                  az előtt az egész világ, amerre csak járunk.Ugye,
                  micsoda művésznő! Bámulatos. A színpadon kívül pedig olyan ügyetlen gyerek, mint
                  egy iskolás leány. No majd meglátod! – Mert most velünk maradsz, amíg itt
                  tanyázunk ennek a bolondbárónak az erdejében. Eszeveszett ember. Ezer forintot
                  dobott ki azért, hogy itt játsszunk az ő statutióján. Volt is nekem szükségem az ő
                  ezer forintjára! Hanem a publikumért jöttem. Meg akartam magunkat mutatni+ a lengyeleknek. A magyarok már ismernek bennünket;
                  ideértve tótokat, rácokat, oláhokat. Azokat mind meghódítottuk. Most a lengyeleken
                  a sor. No, majd sokat beszélek én neked erről. – Mert tőlünk most már el nem
                  maradsz, amíg itt leszünk. Pompás szállásunk van. Egy deszkasátor, aminek feneke
                  nincs. Négy cölöp a földbe verve, arra friss bükkgally terítve: az az ágy. Neked
                  is verünk le mellénk négy cölöpöt, s úgy alszol rajta, mint egy kis isten. – Egész
                  éjjel nem hunyjuk le a szemünket, mindig mesélni fogunk. A társaságom ott alszik a
                  borjúszínben; tudniillik,mikor a mécsbél elfogy, s
                  kártyázni nem lát többé. Mi pedig el fogjuk egymásnak mondani, két hosszú év* óta mi történt? – Hát csak eredj vissza a publikumhoz,
                  s ha van, akitől elkérezkedjél,mondd meg neki, hogy
                  most Cilike parancsol veled. – Ugye kedvesem: te azt parancsolod Kálmánnak, hogy
                  velünk maradjon, amíg el nem szökünk tőle? – Látod, ő parancsolja. Annak pedig
                  szót kell fogadni. Nos, ugye eljössz? Nincsen tán valakid ezek között a – ránézni
                  nem szabad – úri arcok között, aki féltékeny legyen rád? Hiszen
                   odalenn nem megy a szerelem olyan hamar. Ott még elébb meg kell vénülni,
                  meg kell nőni, meg kell gazdagodni: kedvbe kell járni, rá kell szolgálni,
                     móringleveletírni, papnak kihirdetni, mielőtt
                  szabad szeretni. – Hát még most nem félsz senkitől; még most nálunk vagy otthon. –
                  Tehát gyere haza!</p>
				<p> Kálmán valóban úgy érezte, mintha ott volna az otthon.</p>
				<p> A súgó elsőt csöngetett a második felvonáshoz, tisztulni kellett a színpadról.
                  Kálmán visszavándorolt a közönség közé a fenyőkulisszák közül.</p>
				<p> Ott minden ismerőse kérdésekkel ostromolta.</p>
				<p> – Ki az a szép színésznő, aki önre lekiáltott? – kérdezé összehunyorított
                  szemekkel a hercegnő az ifjú embertől.</p>
				<p>A főispán ugyan már tudatta a hercegnővel, hogy ki az; mert többször látta az
                  öreg Jenőynével a K-i színházban, sőt beszélt is vele, s tudta, hogy Cilike
                  Kálmánnak valami közeli rokona.</p>
				<p>Annálfogva senki sem várt Kálmántól, mint jól nevelt és világban jártas ifjútól
                  más választ, mint azt, hogy „valami távoli rokonom”.</p>
				<p>– Ez nekem testvérhúgom – felelt Kálmán.</p>
				<p> Csak unokahúga volt; de jól esett szívének, ha egy fokkal közelebb hazudhatta őt
                  magához.</p>
				<p> Pedig bizony Aszályi is ott van, és mindent lát és
                  hall, s bizonyos, hogy mindent el fog árulni az öregasszonynak odahaza.</p>
				<p> De hát arra nem gondol senki.</p>
				<p>A játék folyik; jönnek benne tréfás helyzetek is. Rák bácsi extemporizál;* a súgó ugyanazt teszi; két palack áll az utóbbi előtt;
                  Rák bácsi megakad, kéri a súgót, hogy súgjon hamar; „elébb egyet iszok!” – felel
                  rá a súgó; s a közönség jól mulat rajta.</p>
				<p>(Én ugyan ezzel a nyelvtani botlással kockáztatom, hogy a Magyar Tudós
                     Társaságból kiteszik a szűröm; de már egyszer
                  historicum, hogy a súgó azt mondta, hogy „elébb egyet
                iszok”; amiből azt kell sejtenem, hogy ennek a szónak két külön formája van:
                  „iszom” – verbum deponens: „engedem, hogy igyam”;
                  „iszok” – ez pedig verbum activum: „cselekszem, hogy
                  igyam”. – S a súgó cselekedte azt; s a közönség olyan jól mulatott rajta, mint a
                     direktormagas pátoszán s a primadonna
                  könnyhullatásain.)</p>
			</div>
			<div type="chapter">
				<head> Közelebb az éghez </head>
				<p> Az ünnepélyek harmadik napját elfoglalta egy igen istenes mulatság: a
                  templomszentelés.</p>
				<p>A megboldogult nagynéne egy fogadalmi templomot építtetett+ Kordicán, még pedig kívül a falun; mert oda, az akkori rongyos viskók
                  közé a költséges templom nem illett volna. Azt mondják, hogy kétszázezer forintba
                  került. Bálvándy annyival kevesebb pénzt örökölt nagynénjétől. – Barátai azzal
                  szokták fenyegetni, hogy „jól viseld magadat; mert ha a nagynénéd megtudja, hogy
                  gonoszkodol, még egy templomot építtet!”</p>
				<p> A kegyes úrhölgy azonban nem érte meg, hogy ájtatos építményét fölszenteltesse, s
                  e feladat unokaöccsére jutott, meg is történt egy füst alatt a statutio
                  alkalmával.</p>
				<p> Kálmán csakugyan ott töltötte az éjt a színészek sátorában, s ott aludt velük
                  együtt a bükklevélből vetett ágyon.</p>
				<p> Reggel korán felkölté Bányaváry alvó barátját.</p>
				<p>– Ébredj! Aurora musis amica! A hajnal a múzsák barátja, – mondá hajdani
                  praeceptorunk. – Viszonozzuk a barátságát. Ez a nap ünnepnap nekünk. Hallod, már
                  harangoznak! De odakinn az erdőkben is szól az erdők harangja, a kakukk. Mi nem
                  megyünk a templomszentelésre. Mit keresnél ottan? Mit bámulnád a szentképeket:
                  festetteket és élőket? Magasan vannak azok. Nehéz azokat onnan leimádkozni. – Te
                  jössz velünk. Mi közelebb megyünk az éghez. Mi felmegyünk az Oltárra.*+ Látod azt a sziklaormot, amit a kelő nap megaranyoz?
                  Az az Oltár!Oda mászunk ma föl. Te, Cilike meg én. Mi
                  hárman. Ott annyival közelebb leszünk az éghez, amennyivel távolabb minden emberi
                  arctól.</p>
				<p> – Jó. Én megyek veletek – mondá Kálmán.</p>
				<p> Cilike örült, mint egy gyermek, a hegymászó sétának.</p>
				<p> Kálmán csak öltönyt váltani s oldaltáskáját elhozni futott egy percre
                  szállására.</p>
				<p> Bányaváry összepakolt mindent, ami az útra szükséges; a vándorszínésznek
                  gyakorlata van már ebben. Evő-ivó eszközt, s amiből étel és ital kitelik; vashegyű
                  botokat, tűzszerszámot; fogadott egy kalauzt, ki őket az oromra fölvezesse, annak
                  a hátára kötötte a poggyászt, s aztán megindultak jókedvvel, elébb egy korty
                     szilvaléllel erősítve meg kebleiket a reggeli friss
                  léghez. Cilike is ivott abból. Színésznő korában az embernek mindent összevissza
                  kell inni.</p>
				<p> Kálmán puskát is akart vinni.</p>
				<p>– Minek az? – mondaBányaváry. – „Me lupus*… fugit inermem.” (Engem fegyvertelent kikerül a
                  farkas.) Inkább ha valamit akarsz vinni a karodon, nyújtsd Cilikének, s vigyed
                  őt.</p>
				<p> Kálmán meg volt elégedve a cserével; otthagyta a puskát, karjára vette Cilikét, s
                  amíg az út oly széles volt, hogy ketten mehettek egymás mellett, mentek kar karba
                  fűzve.</p>
				<p> Bányaváry nem hagyta útitársait gondolatokba elmerülni; tartotta őket az egész
                  úton beszéddel.</p>
				<p>– Emlékszel-e rá, Cilike, mikor tavaly ilyenkor így vándoroltunk a tót hegyek
                  között az egész truppal? Kifogyott az úti eleség már két nap óta. Reggeltől késő
                  délutánig nem volt egy harapás a szánkban, s ami szamóca az útfélen termett, mind
                  fölettük zölden. Nekem már tűzkarikát hányt a szemem az éhségtől. Akkor egy
                  kastélyt pillantottunk meg az út mellett; nagyszerű park vette körül; bekerítve
                  nagy magas kőfallal. Hah! itt emberek laknak! Ha emberek, étellel élnek. Én ide
                  berontok. Rajta! Felmásztam a falon, beugrottam a kertbe, keresztültörtem a
                  komondorokon; fel a kastélyba, ott találtam egy ideális szép fiatal gazdát+ meg egy angyali jóságú, púpos hátú asszonyságot.
                  Bemutattam magamat: „Én Bányaváry direktor vagyok, itt haldoklom a truppommal az
                  útban éhség miatt; nagyságtok mentsenek meg bennünket a haza számára.” Hah!
                  micsoda öröm volt az! Behívták az egész truppot, három napig el nem eresztettek! A
                  súgó nem fért negyednap a súgólyukba, úgy kihizlalták. S én három napig udvaroltam
                  az áldott jó púpos hátú asszonyságnak, s hagytam ábrándozni a bálványszép házi
                  urat – Cilikével.</p>
				<p> – Eredj te, nagy bolond! – feddé őt Cilike, tréfás nehezteléssel.</p>
				<p>– Hah! de negyednap már bandériummal jöttek elénk a szomszéd városból, ahova
                  hivatalosak voltunk! Száz kocsi kísért odáig, s tarackdurrogással fogadtak, mint
                  egy fejedelmet,s volt aztán minden jó, ami kell. Hát
                  nem okosan tettük-e, hogy három nappal elébb nem haltunk meg éhen? Hja, barátom, a
                  színésznek élelmesnek kell lenni, látni, merni és győzni. Hát mikor egyszer
                  meghallom, hogy N …nrestauráció* lesz: nosza, hirtelen felpakolni, berukkolni, elfoglalni a tért; ez
                  most itt nagyszerű alkalom aratni babért és húszasokat. Az ám, de egyet
                  kifelejtett a hadvezér a számításból: azt, hogy tisztújításkor minden ház úgy el
                  van foglalva vidéki nemes urakkal, hogy még csak egy kiadni való kapualja sincs a
                  városban sehol. Itt vagyunk az utcán, az ég alatt. Az
                  még a kisebbik baj; de nagyobb fejvakarás az, hogy hol játsszunk. A vármegyeház
                  terme kell magának a vármegyének. Van egy nagy pajta meg egy sóraktár; de azt meg
                  az egyiket elfoglalta a fehér tollas, a másikat a fekete tollas párt
                  kortestanyának. S azt ide nem adja a herkópáternek sem.
                  Azonkívül pedig semmi nagy épület a városban. – Semmi? – mondok: – hát ez mi? –
                  mutatok rá. Szent borzalommal rebegik: „Kolostor”. No, ha kolostor, hát játsszunk
                  itten! – Barátok laknak benne! – No, ha barátok, hát akkor jó barátok leszünk. –
                  Mondék és beállíték hozzájuk. Egy óra múlva meg volt hódítva az egész konvent;* a confraternium*+ tárt
                  karokkal fogadott keblére, ott maradtunk náluk az egész tisztújítás alatt. S
                  mondhatom, hogy soha becsületesebb, fidelisebb
                  pajtásokra nem akadtam, mint ezek a jószívű barátok voltak.</p>
				<p> – S ott játszottatok a klastromban? – kérdé Kálmán.</p>
				<p> – Ott bizony. A refectoriumot alakítottuk át
                  színpaddá. A tisztes szentképeket bevontuk nemzetiszínű függönyökkel; – s püspök,
                  kanonok, apát úr foglalta el az első sor zártszéket a nézőhelyen, s úgy tapsolt,
                  majd a tenyere szakadt bele.Azóta nagyra becsülöm a
                  pápista papokat. A mi consistoriumunk mind exkommunikálta volna őket. Képzeld:
                  Patakon megtiltották a diákoknak és professzoroknak a színházba járást. Barbárok!
                  Ha tudnák, hogy mi az a komédiás! Mikor olyan vidékre jutunk, ahol még a
                  csizmatalpat nem viselik, hanem eszik: egy hét alatt odaszelídülnek az erkölcsök,
                  hogy még a gyerek is megtanul köszönni. Rácok, tótok városában, ha felütjük
                  sátorunkat, az, aki nyelvünket nem is érti, odajön, egymás hátára mászik, s
                  hallgatja a szavunkat, mint a próféciát, s tapsol annak a szónak, amit a ti
                  tehetetlen országgyűlési articulusaitok fejébe nem
                  vernek soha; ha pedig mi szólunk egyet az ő nyelvén, ha elővesszük az ő hőseit,
                  Mihály vajdát, Cserni Györgyöt, ha elénekeljük az ő
                  dalait: eksztázisba jön, tombol örömében, s összecsókolja még a körmünk hegyét is,
                  s azt mondja: „Kedves magyar!”
               </p>
				<p> Bányaváry maga is el volt ragadtatva túlzásai által.</p>
				<p> – Te! – mondaKálmánnak, eléje állva s Cilike kezét
                  megfogva. – Ennek az „én királynémnak” sokkal több hű jobbágya van már ebben az
                  országban, mint az igazinak!</p>
				<p>– Milyen tréfás kedvedben vagy ma, te Sándor! – monda+
                  Cilike.</p>
				<p> – Hát nem igaz? Nincs-e nekünk fejedelmi birtokunk ebben az országban? – Miénk az
                  egész országban – minden útés ösvény!</p>
				<p>Akkor aztán rágyújtott a dalra Schiller „Haramiái”*-ból:</p>
				<p>Mily szabad az életünk,Kéjjel telt világunk.Erdő mélyén fekhelyünk,Hold a
                  napvilágunk. </p>
				<p> A hegytetőre haladók előtt újabb meg újabb tájak bontakoztak ki. Regényes völgyek
                  váltották fel egymást.</p>
				<p>Egy ponton megállt Bányaváry, ahonnan napsütötte völgyet s völgyben+ elszórt házakat lehetett látni.</p>
				<p> – Nézd, bajtárs! Minő kép ez! Az a bolond báró azt hiszi, hogy ez a messze vidék
                  az övé; pedig nem igaz: ez a mienk, övé csak a füstpénz, meg a hamuzsír belőle;
                  mienk a gyönyör, amit e látványban érezünk, s amiről ő nem is tud semmit. Övé
                  jobbágyainak véres verítéke; mienk a népnek a szíve: a költőé, a színészé.
                  Sivított-e olyan nagyotaz orosz, mikor földesurát
                  éljenezte, mint akkor, mikornekünk tapsolt? Mi vagyunk
                  az ország főurai: a költő, a színész. Engem nem köt a sárhoz a föld birtoklása: az
                  egész az enyim! A havas hegylánctól a zöld hasábos rónáig. S a tornyosuló
                  fergeteg, mely villámcikázva jő elverni a szép zöld vetést, nekem az is gyönyör;
                  beleéneklek az ég zengésébe! Engem nem aggaszt a holnap: pedig a halhatatlanságért
                  küzdök! Ma gazdag vagyok, holnap koldus; egyik se baj! Nem törődöm vele. Nézd meg
                  azt a gyönge virágszált ott karodon! Annyiszor aludt ölembe hajtva fejét
                  koszorúkból vetett ágyon, ahányszor puszta földön, hideg szalmán; betakarva
                  bíborpalásttal vagy rongyos köpönyeggel; s az egyforma gyönyör volt neki. Pedig
                  minek volt nevelve! Hogy se szellő, se emberszólás nem érte soha! Óh, hidd el,
                  hogy nem az a boldogság,mindennap vetett ágyban
                  aludni! Nem az a boldogság, mindennap háromszor terített asztalhoz ülni. A
                     nyomornakis van gyönyöre! S a szabadságnál kezdődik
                  az ember. Ami azonkívül él: az mind kutya, birka, hangya, vakandok, igavonó barom.
                  Ne légy te úr soha! Rossz dolog ugyan az üres gyomor; de az üres szív még
                  rosszabb.</p>
				<p> Az Oltár egyik legmagasabb hegycsúcs a Kárpátok hegyláncában, ötezer lábnyira a
                  tengerszín fölött; a hó csak deréknyárban olvad le róla. Ide törekedett fel a
                  három ifjú rokon. Dél volt, mire a csúcsra felértek.</p>
				<p>Istenek számára való látvány tárult föl előttük. Jobbra Lengyelország, balra
                  Magyarország. Egy kép, végtelenebb, mint a tenger. Elmondhatatlan, leírhatatlan,
                  lefesthetetlen kép. A lengyel táj fölött keletnek vonuló zivatar omlik végig;
                  idefenn csak a gomolygó hófehér felhőtömeget látni, melyet felülről megvilágít a
                  nap, s melyből villámok cikáznak, miknek dörgése nem hangzik idáig, de alattuk
                  sötét, borongós erdő és mező. A magyar táj fölött derült nyári nap süt, s a
                  völgyekben a megszorult napsugár aranyködöt sző, mely az erdős hegyhátaknak
                  változatos színt ad; a hegyről leomló patakok ezüst tükördarabokkint villognak fel
                  a völgyek sötétéből, s zuhatagaik távol csattogása egy örök morajt küld fel onnan
                  alulról, mely elandalít. A hegyek, halmok a távol láthatárig váltogatják egymást,
                  s valamennyi fölött, mint kristály bálvány fénylik a most is jégfedte Kriván.*</p>
				<p> Az egyetemes hatás az, mely elmondhatatlan: egy szörnyű érzés, mely az egymáshoz
                  közel állókat egymás keblére borulni készti; mely megnémít, becsukja az ajkat s
                  felszabadítja a könnyet. Van benne szédület, mely már nem félelem, hanem
                  gyönyör.</p>
				<p> Mind a hárman egy sziklapárkányon állnak, közepéna
                  nő; egyik kezét Kálmán vállára nyugtatva, másikkal férje kezét tartva, s mind a
                  hárman szótlanul néznek alá a lábuk alatt örvénylő napsugáros mélységbe.</p>
				<p> – Adj nevet „költő” ennek az érzésnek, mely most mind a hármunkat betölt: ha
                  ismered azt.</p>
				<p>– Ismerem. Ennek a neve: szerelem a földhöz. Mert kétféle vágyat tanultam ismerni
                  az emberek között a föld iránt. Az egyik az éhség a földhöz, a másik a szerelem a
                  földhöz. Vannak emberek odalenn, akik nem tudnak betelni a földdel; s különösen
                  táplálja ez éhet az alföldi róna. A földéhes embert
                  bántja az, hogy birtoka csak a láthatárig tart, éhezik még a láthatár alattit is
                  bírhatni. Koplal, csakhogy több földdel jól tarthassa vágyát; nem érez senki,
                  semmi iránt, csak földet akar bírni. Sohasem elég neki, ami van. Óh, az+ kínzó érzés lehet. Ha egyszer engem is meglepne! De nem
                  félek tőle. Engemaz a másik érzés tölt el, ami a föld
                  iránti szerelem. Ahogy ez a roppant óriási mindenség áll, azt mondani neki: enyém
                  vagy, enyém, hegyeiddel, folyóiddal, s vagy én emellek föl magamhoz, ha van erőm
                  hozzá, vagy ha nincsen erőm hozzá, lerohanok kebledre, s akkor is enyém vagy!</p>
				<p> Cilike nagyot sikoltva kapta meg Kálmán kezét, amint az előbbre lépett a meredély
                  szélére: azt hitte, leszökik onnan. Kálmán aztán elnevette magát.</p>
				<p> – Hiszen csak poétázás volt.</p>
				<p> – De mint megijesztettél! – mondaCilike
                  panasszal.</p>
				<p> – Engemet mind a ketten! – mondaBányaváry. – Most
                  büntetésül csókoljátok meg egymást.</p>
				<p> S hogy jobban megfogadják szavát, leült egy mohos kőre, egyik térdére odavonta
                  Cilikét, másikra Kálmánt, s mindkettőnek a derekát egyszerre átkarolva,
                  kényszeríté őket egymást megcsókolni.</p>
				<p> Több volt az, mint testvércsók: a művészet és a poézis múzsacsókjai voltak
                  azok.</p>
				<p>– Hiszen ti még gyermekek vagytok – mondá Bányaváry –, az én gyermekeim. Oda kell
                  mennetek, ahova én vezetlek. Mi hárman együtt vagy felemeljük magunkhoz ezt a
                  földet, vagy leesünk rá, s akkoris a miénk lesz. De
                  nem esünk le! Nem lesz mindig a mi nótánk: „Hunnia nyög letiporva!*”</p>
				<p> Mi természetesebb, minthogy azt a dalt, mely akkor végigzengte az egész országot,
                  az Oltár magasán énekeljékmind a hárman. Kinek? A
                  szikláknak? A sasoknak? A patakoknak?</p>
				<p> És aztán egyik dal a másikat idézte elő; Cilikének gyönyörű szoprán hangja volt.
                  Bányaváry ércteljes tenor hanggal bírt, s Kálmán hajlékony discanttal kísérte mind
                  a kettőt. És mind a három énekében melegség volt és érzés. A sziklák, a sasok, a
                  patakok gyönyörködtek abban.</p>
				<p>– Ah! e dalokkal fél országot meghódítottunk mi már! – mondá büszkén Bányaváry. –
                  S a másik fele is jön. És akkor következik az ország közepe: még Budapestet* is bevesszük velük.</p>
				<p> – Az nehéz lesz – mondaKálmán elmélázva. – A nádor
                  nem tűri a magyar színészetet Budapesten.</p>
				<p> – Hejh!Mit nekem a nádor? Ahol én leütöm négy
                  sátorkarómat, ott én vagyok a király; s a nádor maga is csak adófizető
                  publikum.</p>
				<p> – De ne felejtsd el, hogy csak „felsőbbek engedelmével” ütheted le a
                  sátorkaróidat.</p>
				<p>– Hát hiszen nincsenek-e nekem magas pártfogóim? – szólt keserű gunyorral
                  Bányaváry. – Nem ott leszesz-e te már akkor a nádori udvarnál, mint rangbeli úr,
                  mire én Pestre felkerülök?S nem fogsz-e megemlékezni
                  szegény hajdani csavargó bajtársadról? Hahaha! Ne ijedj meg. Nem ilyen nagy urakra
                  számítok. Vannak nekem jó összeköttetéseim. Ha nagy úrnál akarsz célhoz jutni, ne
                  az urat nyerd meg, hanem a szolgáját. A pestvárosi kapitány jó pajtássága többet
                  ér nekem, mintha az egész helytartótanács mind keresztkomám volna. Ha könyörgöm,
                  mindig a kicsiny embereken kezdem. Azoknak az jólesik, s háladatosak+ érte. Bejutok én Pestre, mint ahogy a sátoros cigányok
                  bejutnak, a kertek alatt. Nem kérem tőled, hogy segíts.</p>
				<p> Cilike néma szemrehányással tekinte Kálmánra, s a kebléből feltóduló sóhaj
                  elmondá neki: „Te minket olyan jól el tudtál felejteni! Még majd jobban is
                  elfelejtesz!”</p>
				<p> De nem úgy van.</p>
				<p> Kálmán szótlanul kibontá oldaltáskáját, s egy iratcsomagot vont ki belőle.</p>
				<p> Reszketett a keze, és arca elhalványult.</p>
				<p> Mi volt az?</p>
				<p> Az első magyar dráma.</p>
				<p> – Nézzetek ide. Amíg ti küzdtetek, én is küzdtem. A ti munkátokat nyomban követi
                  a diadal, az enyim az utókorra vár. Még bevégezve sincs.</p>
				<p> Bányaváry mohón ragadá ki kezéből a kéziratot.</p>
				<p> – Nézd – szólt Cilikéhez. – Ő velünk egy úton járt. Ő fenn az égben, mi lenn a
                  földön. S mi azt hittük, hogy eltért tőlünk. Hogy elmaradt a nagy urak
                  szalonjaiban. Nem; ő velünk jött.</p>
				<p> És elkezdték olvasni a művet; Bányaváry tartotta, Cilike áthajolt a vállán, s úgy
                  olvasott belőle.</p>
				<p> Az első lapot csak némán olvasták együtt; a másodiknál Bányaváry felszökött
                  helyéből, s elkezdett fennhangon szavalni, arca tűzbe jött, szemei szikráztak,
                  hangja dörögve adta vissza a költő mondatait a mélységnek, a végtelennek, az
                  égnek, a sziklatömegnek!</p>
				<p> És közbe kiálta: óh mi szép, óh mi égi gondolatok!</p>
				<p> És mikor nem bírt magával, átadta az iratot Cilikének, olvasd te tovább!</p>
				<p>A művésznő kezébe vette azt, s csodálatos ihlettel szavalta a dráma kiváló
                  helyeit; hangon, mely a szívből jő, s a szívbe hat; hévvel, mely teremt a percben,
                  amelyben születik, és csoda élvezetet nyújtott a szikláknak; – nem: ott ültek
                  körül Olymp fényalakjai: lángarcú Zeusz, fényes Apolló, mosolygó Idalia,* Aglaja, Thalia,
                     Euphrosyne: a Pyeridák
                  mind, s alant a mély völgyben ott tolakodtak előre az őskor szellemalakjai; a
                  tömör, igazi emberalakok; a fényes hősök, kik feltörték a zöld mohát sírjaik
                  fölül, a kristálytiszta nőalakok, kiknek keble vérzik a vadrózsa tövisétől, mely
                  szétnyílt sírjaikat belepte; a fekete rémek, merész körrajzaikkal, a királyi
                  alakok s a királyokkal dacoló hősök. Az egész világ
                  megtelt velük fenn és alant.</p>
				<p> S a napsütötte alak az oltárkövön tovább idézte az isteneket az égből s a hősöket
                  a sírból, s a költő hanyatt fekve a fűben, látta mind a hármat: a művésznőt, az
                  Olympot és a megnépesült temetőt. Idvezült volt!</p>
				<p> Ah, az valóban isteneknek való élvezet, mikor egy igazi költő lelke teremtményét
                  egy igazi művésznő ajkán megdicsőülni hallja. Az elevenen égbe repülés érzete az!
                  A lángvihar, mely Romulust az égbe ragadja, a
                  tűzszekér, mely Éliást a paradicsomba viszi!</p>
				<p> És mikor az a költő tudja azt: lelkének jóstehető ereje bizonyítja, hogy oly
                  művet alkotott, mely hazája földén mindig első fog lenni, hogy csillagát még akkor
                  is látni fogják, mikor már napvilágos lesz az ég. És mikor igaz az, amit magának
                  jósol.</p>
				<p>És amikor bizonyos, hogy a vele együtt élő nemzedéknek még érzéke sincs megérezni
                  azt, amit neki nyújtani fog; hogy az egész világ, mely most oda alant nyüzsög,
                  mely gyomrának keres, fárad, küzd, csal, lop, hízelkedik: mind, mind nem érti meg
                  őt! Egyedül ez a két alak, ki most előtte áll, érzi és érti mindazt, ami lelkében
                  szülemlett, s az olympi fényes arcok és sírelhagyó+
                  szellemalakok, kik tapsot zúgnak rá.</p>
				<p>Pedig hát a nagy gyönyör közepett kár volt észre nem venni, hogy azok a
                  körülcsoportosuló fényes alakok az égen, nem Zeusz és istenudvara, hanem tolongó
                  felhők, miket a tudósok cumulus névvel jellemeznek, s a völgyben zúgó
                  szellemalakok nem Bánk bán és Csák* Máté és háborgótársai, hanem záporterhes
                  forgószél, előpostája a zivatarnak. A lengyelországi vihar átkészül látogatóba
                  Magyarországra.</p>
				<p> De ők azt nem veszik észre. Fölötte állnak a viharnak: az éghez sokkal közelebb,
                  mint a felhő maga.</p>
				<p> A mennyei elragadtatás gyönyörét élvezik.</p>
				<p> Bányaváry szenvedélyesen szorítja barátját kebléhez.</p>
				<p>– Kiloptad belőlem a lelket. Álmatlanná tettél ezzel a műveddel. Elloptad a nőm
                  szívét tőlem, mert ezentúl nem fog egyébről gondolkozni, mint a te nagy
                  eszméidről, amikkel betöltéd. De nekem visszaadd mindazt, amit elloptál. Nekem
                  magadat add ide egészen! Te fiú! Tégedet Isten csókja ért, hogy vezérvilága* légy népednek a sötétben. Ha te azt a világot elrejted,
                  ha te ellopod magadat mitőlünk: ha te eltagadod a világ előtt azt, hogy költő
                  vagy, ha te nem szolgálsz annak az oltárnak, melynél én csak ministráns* vagyok, holott te pontifex;
                  hát én esküszöm neked itt ezen oltárkövön, hogy én tégedet megöllek. Ne nevess, ne
                  fitymálj! Nem vagyok olyan erős, mint te; én nem bírkózom medvével a vadászaton,
                  de megöllek orozva, hátulról megtámadva, megöllek mikor alszol, megöllek a legelső
                  kővel, ami kezembe akad, ha te megtagadod a te Istenedet!*</p>
				<p> Kálmán kacagva szorítá keblére barátját. Olyan jól esett neki ez a fenyegetés.
                  Olyan bohó fenyegetés volt ez.</p>
				<p> De jó szerencse, hogy egy prózai ember is volt még valahol a közelben. A
                  kalauz.</p>
				<p>A becsületes orosz rég látta már a közeledő fergeteget, s jónak találta
                  felkiáltani az oltárkövön álló társaságnak, hogy ideje lesz+ a hazatérésről gondoskodni, mert mindjárt megázunk.</p>
				<p> Bánták is azok!</p>
				<p> Érzi is azt az ember, hogy megázik, mikor az égben van! Fél is az ember a
                  mennykövektől, mikor Zeusszel komázik! Hadd jöjjön az a fergeteg! Ők látni akarják
                  a vihart egész királyi processiójában!</p>
				<p> – Ez mind igen szép – véleményezé a kalauz –, de ha a felhő ellepi a hegyet, nem
                  fogják megtalálni az utat a szikláról lefelé; s hol hálnak akkor?</p>
				<p> – Kiverünk egy sast a fészkéből, s magunkfekszünk
                  abba.</p>
				<p> Ez az indítvány kisebbségben maradt. – Az orosz jószerencsének találta, ha egy
                  kecskepásztor-gunyhót elérhetnek valahol, mielőtt a fergeteg éjszakát csinál a
                  nappalból.</p>
				<p> Csak egy dalt még onnan a sziklatetőről!</p>
				<p> Olyan nehéz megválni az égtől!</p>
				<p>Utol is érte őket a zivatar fele útban. A fák közt áthúzódó felhő szürke
                  éjhomályt borított a rengetegre, mely zúgott a szélnyomástól; a villám paskolta a
                  sziklákat, hogy azok ordítottak és reszkettek, mint óriás,+ kit anyja megvert.</p>
				<p> A zápor aztán moslék patakot eresztett a meredélyen, mely harsogva futott a
                  menekülők útján, kígyózva keresztül-kasul.</p>
				<p> A két ifjú egyet gondolt, kezeit nyújták egymásnak; Cilikét felültették összefont
                  karjaikra; az pedig shawlját szétterítve s két karjával a két ifjú fejét átölelve,
                  betakarta a zápor ellen mindhármukat. Aztán futottak – és nevettek.</p>
				<p> S micsoda diadaluk volt aztán, mikor a meredélyen meglelték a kecskepásztor
                  gunyhóját! Ez már az otthon!</p>
				<p> Egy düledezett góré volt az fatuskókból megalapítva s fenyőlombbal betetőzve. Se
                  ajtaja, se ablaka; a szél mindenütt járhatja.</p>
				<p> De pompás dolog onnan a zivatart nézni! A sistergő lecsapó villámot, a fejeiket
                  dacosan felhányó fenyőóriásokat. Néha nagyot roppanik egy s kifordul tövéből. S a
                  villámcsattogás, az égzengés alatt ott cirpel egy tücsök a gunyhó szögletében,
                  mintha az ő dalához való zenekíséret volna ez.</p>
				<p> – Lehet-e ennél szebb jelenete Lear királynak! – kiált Bányaváry, s kiállva a
                  kunyhó ajtajába, elkezdi szavalni az őrült király nagyszerűen őrjöngő monológját:
                  „Tombolj! Üvölts! Hiszen neked nem adtam két
                  országot!”</p>
				<p> A jámbor orosz nem győzi a keresztet hányni magára; azt hiszi ördöngösökkel van
                  dolga, akik az Istennel perelnek.</p>
				<p>A zivatar lassan odább vonul, az égdörgés orgonája mind enyészetesebben hangzik,
                  csak a fák zúgnak még, panaszosan beszélve egymásnak a goromba viharról, s a hegyi
                  patakok cascade-jai zuhognak csörtetve. A kalauz tar gallyat keres össze és tüzet
                  gyújt; azt körülülik jó kedvvel, s a pattogó tűz csak nevető arcokat világít meg.
                  A vadásztáskából előkerülnek az estebédhez való kenyér, sajt, szalonna. Fejedelmi
                  lakoma! Hozzá egy korty a kulacsból.Körüljár. A
                  királyné szolgája után iszik. Mire a zivatar megszűnik,+
                  s az eső eláll, késő est van; egészen besötétedett. Tovább menni már nem lehet az
                  erdők sötétjében; de hát minek is? Nem vagyunk-e itt a legjobb helyen? Mindenünk
                  van, ami csak embernek kell. Lombfödél, lobogó tűz, szénafekhely; – szerető szívek
                  egymáshoz közel. Hát van ilyen szállás több a világon?</p>
				<p> Az orosz kalauz elővette furulyáját, s édes bús népdalait hangoztatta rajta.
                  Cilike eltanulta tőle a népdalokat, s utána énekelte.</p>
				<p> Kálmán azalatt künn járt az erdőben. A pagony
                  esőáztatta füve virágillatot lehelt; a „körfény” virított javában; a bokrokat
                  ezere a szentjánosbogaraknak lepte.</p>
				<p> Mikor Kálmán visszatért a kunyhóhoz, a tűz elhamvadt már, csak a csillagok
                  ragyogtak a fenyőágak között. Egy koszorút hozott magával, körfény virágaiból
                  fonva, s azt Cilike fejére tette. De a körfény minden virágkelyhébe egy világító
                  fénybogárka volt téve, s Cilike olyan volt a koszorúval fején, mint egy tündérnő,
                  kinek hajfürteit zöld fényű csillagdiadém köríti.</p>
				<p> Milyen pompát űznek ezek a koldusok,akiknek költő a
                  nevük.</p>
			</div>
			<div type="chapter">
				<head> Lenn a földön </head>
				<p> Hogy odalenn a földön mit végeztek ezalatt, arra az égbe törőknek semmi gondjuk
                  nem volt.</p>
				<p> Hogyan szentelték fel az új templomot reggel, s hogy játszották el az új
                  bohózatot este, és ami ünnepély és bohózat a kettő között esik, az mind megtörtént
                  náluk nélkül, s valószínű, hogy őket sem igen kereste senki.</p>
				<p> Este bohózat volt az előadás, s azon Bányaváry még mint néző, még mint igazgató
                  sem akart jelen lenni soha. Ah, a drámai művészek arisztokraták! A bohózathoz nem
                  ereszkednek le.</p>
				<p> Másnap reggel már oszlóban volt a vendégsereg. Egy része kocsira pakolt, más már
                  odább is állt. Akik a múlt éjjeli táncvigalmat végigvigadták, azoknak még zárva
                  vannak az ablaktábláik, azok még alusznak.</p>
				<p> Táncvigalom is volt odalenn a földön, amíg Kálmán és társai az égben jártak, az
                  asszonyságok és kisasszonyok négy óráig járták a cotillont, s másnap Kálmántól nem
                  kérdezte senki, hogy hát ő mért nem volt a táncban.</p>
				<p> Szekérre voltak pakolva már a színészek is, s dalolva mentek odább; a cigánybanda
                  húzta álmosan az utolsó indulót.</p>
				<p> Kálmán utánuk nézett, amíg láthatta őket. Neki főnöke családjára kellett
                  várni.</p>
				<p> Merengéséből Bálvándy hangja verte fel.</p>
				<p> – Ah bajtárs! Előkerültél? Már azt hittem, hogy megszöktél a primadonnámmal. No,
                  no! Hiszen rokonod. Az éjjel sok rossz élcet hallhattál volna a testvéri szeretet
                  nagyságáról. Én védtelek mindenütt. A hercegnőnek esküvel bizonyítottam, hogy
                  Cilike testvéred. Ugye, micsoda bűvésznő az! Az ember átkozott vágyakat érez
                  rokonságba keveredhetni vele. Hanem most már végezd hivatalos kötelességeidet, s
                  segíts az úti készületekkel rendbe jönnünk. A főispánék megváltoztatták
                  útrendjüket, s nem Kassa felé utaznak Bécsnek, hanem elébb Debrecen felé haza
                  jószágukra. Emiatt most minden állomáson előre intézkedni kell az előfogatok
                  végett, amik a kassai útvonalban voltak megrendelve. Ha akarod, velem jöhetsz, ki
                  szinte elmegyekDebrecenig; ha jobb szeretsz egyedül
                  utazni, rendelkezésedre áll a staféta, hanem én azt hiszem, hogy az ötlovas
                  fogatommal utolérlek.</p>
				<p> – Megvárom, a főispán mit parancsol; azt fogom tenni. – Válaszolt rá Kálmán.</p>
				<p> – No jól van. Hát csak siess előre. Ha az útban elmaradsz, majd fölveszlek.</p>
				<p> Kálmán föltette magában, hogy csak azért sem marad el.</p>
				<p> Amint főnöke kinyitá ajtaját, bement hozzá.</p>
				<p> Őméltósága beszélt hozzá németül, latinul, magyarul és franciául és ásított
                  sokat, amiből mind megértette Kálmán, hogy neki előre kell menni sebespostával,
                  előfogatot és esetleg szállást rendelni; s hogy a grófi család az éj fáradalmait
                  piheni még ez órában.</p>
				<p> Borongós volt az idő.</p>
				<p> Kálmán hozzáfogott a gyorsutazáshoz, s szerzett magának tapasztalatokat abból a
                  témából, hogy mit tesz stafétán utazni. Rázatta magát fakószekéren, kukoricaszár
                  ülésen, egylovas kordén; nyúzatta a nyomorult gebéket feneketlen sárban, kihúzta
                  éjjel az ágyából a bírót; rajta tört a bezárkózott postamesterre; pisztolyt
                  szegezve vívta ki a más utazótól igénybe vett utolsó lovat, összetörte a botját a
                  kocsisok hátán; könyörgött és káromkodott annyit, hogy annak a törlesztésére
                  kellene egy általános búcsú; hanem azt kivívta, hogy másnap estére bevergődött
                  Debrecenbe.</p>
				<p> Jaj, de egyet kifelejtettek a nagyméltóságú urak a földi számításból.</p>
				<p> Azt, hogy akkor éppen országos vásár volt Debrecenben.
               </p>
				<p>
                  A „Fehér Ló”, a „Bika” és ami kisebb-nagyobb hotel csak
                  van a világvárosban, az mind oly tömve van első letelepedőkkel, hogy Noé
                  bárkájában sokkal könnyebben lehetett helyet szorítani egy pár elefántnak, (s az
                  írás szerint szorítottak is nekik helyet), mint valahol akárhol egy három tagból
                  álló hercegi családnak és kíséretének.</p>
				<p> Szóba sem álltak sehol Kálmán úrfival, mikor szállás után kérdezősködött. Dehogy
                  van! Még a konyhában is vendégek vannak, még a pincetorok is ki van adva. Az
                  ebédlőben is hálnak éjjel, akiknek aztán nappal tessék az utcán járkálni, a
                  lovaknak meg fele az udvaron tanyázik.</p>
				<p> Mit volt mit tenniKálmánnak? Elindult valamely
                     magánházbankisajátítani a főispánék számára
                  szállást. Sorba járt egy-egy hosszú utcát, minden házba benyitogatott. Hogy
                  kinevették az indítványával! „Ez nem vendégfogadó.” És valamennyi háznak volt már
                  vendége. Hiszen nem lehet Debrecenben olyan házigazda, akinek valami vidéki
                  ismerőse ne legyen, s az csak oda száll vásárkor, s ennek a szűrét csak nem teszik
                  ki semmiféle grófért.</p>
				<p>Végre talált egy bezárt kaput Kálmán, melyen egy cédula
                  lógott: „Ezen ház minden órán szabad kézből eladó!” No, akkor szállás is lesz
                  benne. Berontott. A kutyák majd lehúzták. Csak nagy+
                  viaskodás után keríthette elő a háziurat: egy kerekhasú tagbaszakadt hazafit;
                  gömbölyű képébe egy füstölgő makrapipa dugva. A gömbölyű flegma eszményképe.</p>
				<p> S aztán keletkezett közöttük ilyen párbeszéd.</p>
				<p> – Jó napot, uram.</p>
				<p> – Ha jó, meg kell enni.</p>
				<p> – Ön e háznak a tulajdonosa?</p>
				<p>– Nem különben lévén.+</p>
				<p> – Nem adhatna ön szállást egy úri családnak?</p>
				<p> – Kérdésben a felelet.</p>
				<p> – Decséry főispán úr őméltósága számára kérem.</p>
				<p> – Hátha a főapostol volna!</p>
				<p> – Csak egy éjszakára volna szükségünk a szállásra.</p>
				<p> – Csak egy órára se nálam!</p>
				<p> – Sehol sem kapunk szállást Debrecenben.</p>
				<p> – Hát ne jöjjenek Debrecenbe.</p>
				<p> – De uram, hogy lehet ön oly kemény szívű?</p>
				<p> – Mert módom van benne, levén a ház az enyém, s én a háznak az ura.</p>
				<p> Kálmán a fogait csikorgatva, s dühösen rontott ki az utcára: a kutyák megint majd
                  lehúzták.</p>
				<p> Amint az utcára kiér, s a nagy sokadalomban keresi, hogy kinek panaszolja el a
                  baját, jön rá szemközt nagy csengő-bengő, ostorpattogtató zajjal egy ötlovas
                  lengyel szekér, melynek gazdájában Bálvándy barátjára
                  ismer.</p>
				<p> Megállította a kocsit, s odament a báróhoz.</p>
				<p> – Akár visszaforduljunk mindjárt.</p>
				<p> – Hogyhogy?</p>
				<p> – Sehol sincsen szállás a világon.</p>
				<p> – A patvarba! Pedig Decséryék itt jönnek a hátam mögött nyomban. Kell annak
                  lenni.</p>
				<p> – Én már mindent elkövettem, amit ember megtehet.</p>
				<p> És azzal elmondta Kálmán a legutóbbi próbatétele nyomorúságos eredményét.</p>
				<p> – Hol van az a ház? – kérdé Bálvándy.</p>
				<p> – Itt mindjárt előttünk.</p>
				<p> – Gyerünk! – szólt Bálvándy, leszállva a szekérről s pecérkorbácsával leporolva
                  leffentyűs lovagcsizmáit.</p>
				<p> A kapuban őt is megtámadták a komondorok, de egynek olyat ütött a korbács
                  bunkójával a fültövére, hogy az ordítva futott el s a többit is magával vitte.</p>
				<p> – Ki itt a háziúr? – kiálta harsányul Bálvándy.</p>
				<p> – Magam la! – volt a kerekhasú felelete.</p>
				<p> – Ez a ház, amint olvasom, eladó. Mi az ára?</p>
				<p> – Húszezer forint! Egy vak garas se megy le belőle! –
                  volt a hetyke válasz. A kerekhasú megtámasztotta a hátát a folyosó oszlopához, s
                  felnyomta az orráig a pipáját az agyarával.</p>
				<p> Bálvándy hidegvérrel nyúlt a tárcájába.</p>
				<p> – Tartsa az úr a kalapját, itt a húszezer forintja.</p>
				<p> A kerekhasúnak e szóra kiesett a pipa a szájából; elbámult nagyon: de le is kapta
                  a kalapját, hogy elfogadja a belétett bankjegy csomagot; mert azt a pénzt a háza
                  még részvénytársulatok között sem érte meg.
               </p>
				<p> – Ez az úr majd hitelesíteni fogja a szerződést – mondá Bálvándy Kálmánra
                  mutatva. – Ő a királyi tábla felesküdt jegyzője. Tessék bejönni velem.</p>
				<p> A házigazda gömbölyű képe még mindig megőrzé ősi flegmáját. A pénzt csak eltette;
                  a szerződést csak aláírta.</p>
				<p> Akkor aztán azt mondá neki Bálvándy:</p>
				<p> – No már most tessék az úrnak kimenni ebből a házból.</p>
				<p> Mák uram meg sem szontyolodott erre a szóra. Ez volt a hajdani háziúr neve. Tudta
                  ő, hogy ez csak tréfa.</p>
				<p>– Nem mindjárt? – monda folyvást gömbölyű orcával.+</p>
				<p> – Kérdésben a felelet.</p>
				<p> – De csak holnapig itt maradhatok talán?</p>
				<p> – Nem én nálam egy óráig is.</p>
				<p> – Hát már hova mennék ilyenkor vásár idején?</p>
				<p> – Bánom is én, akárhova.</p>
				<p> – Nem kapok én most szállást Debrecenben.</p>
				<p> – Hát ne maradjon Debrecenben.</p>
				<p> – Ennyi mobiliát a hátamra nem vehetvén!</p>
				<p> – Én pedig azt az utcára kirakatván.</p>
				<p> De már erre Mák uramnak kezdett a képe négyszögletűvé lenni.</p>
				<p> A mellére ütött.</p>
				<p> – „Százhúsz személy” lévén.</p>
				<p>(Tudniillik, hogy Debrecen városának külső tanácsa akkor százhúsz tagból állott,
                  s azoknak mindegyike „százhúsz személy” nevet viselt.+)</p>
				<p> – Hja, annyi személynek meg éppen nem adhatok szállást! – tréfált vissza
                  Bálvándy, s azzal az ablakhoz lépett, kikiáltott a csoportban ácsorgó vásári
                  léhűtőkre: „Tizenkét legény ide be!”</p>
				<p> Jött helyette húsz.</p>
				<p> – Enyém a ház. Ez a cókmók kimegy az utcára.</p>
				<p> Az ácsorgók rég ismerték bőkezűségéről a tréfás bárót, nem kellett nekik kétszer
                  parancsolni; egy perc múlva mozdult a helyéből tornyos nyoszolya, pohárszék,
                  fiókos szekrény.</p>
				<p>Mák uram mikor látta, hogy nem tréfa ez, futott a városházára igazságért. Ott
                  természetesen azt mondták neki, hogy ha nagyon sürgős dolga van, jöjjön holnap.
                  Mire aztán visszakerült eladott házához, nemcsak minden bútorát az utcán találta;
                  hanem a ház már akkor be is volt népesítve új székekkel, szekrényekkel,
                  nyoszolyákkal, miket Bálvándynak csak oda kellett rendelni a vásárból;+ az meg az orra előtt volt.</p>
				<p> Mák uram csak ült egy darab ideig, a homokra kirakott lócáján, mint Marius
                  Karthágó romjain, s aztán mikor látta, hogy nem talál
                  részvevő kebelre, sőt inkább minden ember őt neveti, megharagudott, s felfogadott
                  nyolc talyigást s felrakatta a cókmókját, s úgy el-kivándorolt Debrecenből
                  Balmaz-Újvárosba, hogy soha onnan még mézeskaláccsal sem csalogathatták volna
                  többé ide.</p>
				<p> Bálvándy tréfája pedig országos sikert vívott ki. Ez igazán magyar gavallérhoz
                  illő tréfa volt. Nem is teremnek már a mai világban ilyen emberek többé!</p>
				<p> Mire Decséryék megérkeztek Debrecenbe, kész úri kényelem várta őket Bálvándy
                  házánál, ki két óra alatt előteremtett házat, tüzet, szolgálatot.</p>
				<p> Kálmán olyasmit érzett, mint mikor a fiatal költő Shakespeare-t olvassa: aztán
                  látja saját magát elenyészni mellette.</p>
				<p> Látta, hogy Bálvándyt el nem éri. Még ha rendelkeznék is azzal a vagyonnal, mely
                  ilyen ötletekre képessé tesz: soha nem jőne arra a gondolatra, hogy egy órai
                  ragyogásért ily könnyen kidobjon nagy összegeket. Pedig az ilyen ötlet hódít.
                  Megláthatta a Decséry család arcán annak a ragyogásnak a visszfényét. Tetszik az
                  ilyen könnyűvérű merész pazarlás.</p>
				<p> Bálvándy másnap reggelig volt házigazdája a grófi családnak, akkor elbúcsúztak, s
                  ő hátramaradt Debrecenben. Tovább kísérni Decséryéket mendemondákra szolgáltatott
                  volna alkalmat.</p>
				<p> Innen aztán rendezett gyorsfogatokkal lehetett utazni egész hazáig. Kálmán ismét
                  a főispánnal utazott egy hintóban. Még két napi járat volt előttük.</p>
				<p> Az első nap délutánján ismét egy nem várt úti baj adta elő magát.</p>
				<p>A Sebes-Körös a múlt éjjel a nagy felhőszakadásoktól megáradt s elszaggatta+ valamennyi hídját. A vármegye rögtön küldte az ácsokat,
                  mérnököket s egyéb summus pontifexet; de azok nem
                  bíztattak senkit, hogy holnapnál hamarább valami praktikábilis* átjárást bírjanak a víz hátára varázsolni.</p>
				<p> Ideát pedig se városnak, se falunak, se vendégfogadónak még csak híre
                  sincsen.</p>
				<p> A főispán tanácsot tartott a hercegnővel, hogy mit tegyenek ily körülmények
                  között. Itt az est. – Az ég alatt hálni nem lehet. Visszafordulni bajos; éjfélig
                  nem érik el az elhagyott mezővárost. Végre is a főispán elő mert állni egy
                  ötletével.</p>
				<p> – Ne térnénk be Szentkeresztre?</p>
				<p> A hercegnő először elfintorította rá az arcát, s azt mondta: „Pfuj!” – hanem
                  aztán vállat vont: „Hát mit árt? Egy éjszakára menjünk oda.”</p>
				<p>
                  Kálmán elbámult, mikor a főispán kiadta a rendeletet a
                  kocsisoknak, hogy fordítsák a rudat a Szentkeresztre vivő útnak.</p>
				<p>Ez volt annak a pusztának a neve, melyet az öreg Decséry eladott a dúsgazdag
                  parasztnak, Tóth Máté uramnak, kivel Kálmán oly mulatságos quiproquot* játszott keresztül.</p>
				<p> Indok odamenni több volt egynél. A vendéglátás egészen természetszerű állapot
                  volt ebben az országban; a pusztai birtokosnak éppen kötelessége volt az, amit ő
                  viszont gyönyörűségnek vett. Az a pusztai lak pedig különösen ismeretes volt a
                  Decséry család előtt. Még egy év előtt saját birtokuk volt, ahol pihenőt szoktak
                  tartani keresztülutaztukban; saját tiszttartójuk lakott ottan, s egész kényelemben
                  találták magukat. Most a gazdag paraszt birtokába jutva, valószínűleg még
                  lakályosabbá van téve minden. Az ismeretség pedig egész szabályszerű; aki egy
                  grófnak száznyolvanezer forintot fizet le egy jószágért, az négynyüstös vászonban
                  is beválik gentlemannek, s nem szégyen vele fenntartani a további
                  összeköttetést.</p>
				<p> A magas urak tehát egész jóérzettel vették az utat tavalyi birtokuk tanyája
                  felé.</p>
				<p>Estefelé járt az idő, mikorra bevergődtek a végehossza-nemszakadó rónán a
                  szentkereszti puszta laktanyájáig. Gulyák, ménesek, juhfalkák verték fel a port a
                  mezőn; szántott föld kevés volt ott, a legtöbb kaszáló és legelő. Nyájgazdaság
                  volt az. Karámok, nádból font cserények, esettbőr, szárító ágasfák, kankalikos* kútgémek, hosszú itatóvályúk jelölék az egyes csordák
                  gyűlhelyeit; néhol egy-egy kezdetleges hodály a birkák számára.</p>
				<p> Ez a grófok idejében is így volt.</p>
				<p> Csinált útnak semmi híre; hanem egymással egyenközűleg
                  futó, néha egymást keresztülszelő egyes kocsivágás van tíz is, mint egy újabbkori
                  vasút főindóházánál, hogy a szemközt jövő szénásszekerek kikerülhessék
                  egymást.</p>
				<p>Pompás hat lokomotív van egybe befogva, akkora csálé
                  szarvakkal, hogy kapu kell neki, nem ajtó, ahol bemegy; az első tulok nyakára
                  bádogkolomp van akasztva; fenn a szénásszekér tetején egy tízesztendős gyermek ül,
                  pőrére vetkőzve, hosszú nyelű szíjostor a kezében, amellyel+ hatalmasakat kongat a hat ökörnek, neveiken szólongatva őket; azzal a
                  torokba fojtott kásás hanggal, amit csak a paraszt tud; s amit el kell tanulni
                  tőle, ha az ember azt akarja, hogy az ökör megértse: „Csákó ne!” – „Pirók ne!” –
                  „Csálé hő!”– „Hajsz ne hó!” – Mert ha nem ilyen
                     hőrögetve szólnak az ökörhöz, még azt hiszi, valami
                  úr ül a szekéren, s nem fogadja a szót.</p>
				<p> A főispán megszólítá a gyermeket.</p>
				<p> – Itthon van-e nemzetes Tóth Máté uram?</p>
				<p>A gyermek szilajon nézett rá, s elébb gondolkodott, hogy feleljen-e.*</p>
				<p> – Édesapámat keresik?</p>
				<p> – Nem ülnél ide át hozzánk a hintóba? – szólt leereszkedőleg a gróf.</p>
				<p> – Nem bizony – felelt a gyerek onnan a magasból éppen nem leereszkedőleg. – Majd
                  lenne énnekem édesapámtól kutyaporció, ha itt hagynám a szénát.</p>
				<p> – De ha én kívánom?</p>
				<p> – Nekem csak édesapám parancsol.</p>
				<p> – Hát itthon van édesapád?</p>
				<p> – Ott van a szérűskertben, asztagot rak István bátyámmal.</p>
				<p> Az uraságok hintajai elkerülték a szénásszekeret, s berobogtak a hajdani
                  tiszttartói lak udvarába.</p>
				<p> Mint szokás, a tiszttartóház előtt állapodtak meg, hanem annak verandáját zárva
                  találták.</p>
				<p> Egy kis napbarnította arcú leány szaladt aztán oda, felvilágosítani őket, hogy
                  „édes anyámasszony itt van a konyhában”.
               </p>
				<p> Ez meg a gazdag földész kisebbik leánya.</p>
				<p> Az úri vendégeknek tehát át kellett sétálni abba a házba, ahová a kisleány
                  vezette őket. Az volt a hajdani béreslak. Tóth uram sajnálta magától a tiszti
                  palotába költözni, jó neki a béresház is.</p>
				<p> Az is elég szilárd épület volt; tisztán is volt tartva, csakhogy biz annak nem
                  voltak szobái, szárnyajtói,s az ablakok redőnyeit sűrű
                  levelű muskátlis cserepek pótolták, az ajtókra pedig lepedők voltak akasztva a
                  legyek ellen; azokat úgy kellett félrehúzni s bebújni a redőik között, a padlók
                  pedig gyékénnyel voltak bevonva, hogy a jövő-menő nép be ne sározza.</p>
				<p> A kisleány bátor személy volt; azt mondta nekik, csak jöjjenek utánam, majd
                  bevezetem magukat a tiszta szobába.</p>
				<p> A legnagyobb szoba érdemlé ezt a nevet. Igaz, hogy tiszta volt, fehérre meszelve;
                  nehéz diófa bútorokkal: de semmi fölösleges fényűzési tárgy nem volt
                     felfedezhető.Semmi képek. Itt a második
                  parancsolatját a tíznek igen szigorúan veszik; csak egy ódon tükör van a két ablak
                  között, de abba is megbánja, aki bele néz, mert úgy félre kámficsorítja az
                  orcáját, hogy elmegy a saját emberi formájától a kedve.</p>
				<p> Minden ülő és fekvő hely fehér gyolccsal bevonva. Ez a magyar parasztnak a
                  legmagasabb fényűzése, a hófehér szín!</p>
				<p> A magas vendégek helyet foglaltak, amíg a kisleány kiment, hogy majd behívja az
                  anyját; aki elébb tiszta kötényt köt maga elé, mert a konyhán volt, vacsorát
                  főzött az aratóknak.</p>
				<p> Nemsokára előkerült a házi asszony. Derék, pirospozsgás menyecske volt, a konyhai
                  tűztől még pirosabb volt az arca. Kartonruhát viselt és bodros főkötőt. A vendégei
                  iránti tiszteletét azzal fejezte ki, hogy a kék kötény fölé tiszta fehér kötényt
                  kötött.</p>
				<p> – Hozta Isten méltóságotokat! – szólt ragyogó nyájassággal –, ugyan szép, hogy
                  nem vetették meg szegény házunkat. Mindig is ide szálljanak, csak úgy, mint a
                  magukéba.</p>
				<p>S azzal emberségtudóan lehajolt a hercegnő kezéhez, azt megcsókolni, saját két
                  kezét messzire tartvatőle: „Nem merek a kezéhez
                  nyúlni; mert biz az én kezem csupa vereshagyma; az aratóknak készítettem a
                  vacsorát. Hiába, szegény ember feleségének magának kell konyha+ után látni. Az apjukom is mindjárt itt lesz: utána küldtem már, de biz
                  annak egy kicsit ki kell mosakodni, mert sok piszokkal, porral jár a falusi
                  munka.”</p>
				<p> – Talán tartóztatjuk is az asszonyságot? – kérdé a főispán.</p>
				<p>– Nem biz engem. Ottan van a lyányom, végzi az helyettem. De már csak németül
                  tudnék, hogy a méltóságos asszonynak annyit tudnék mondani, hogy Krisztigott!*</p>
				<p> A méltóságos asszony nagyon nevetett e szóra, s biztosítá a házi asszonyt, hogy
                  tud ő annyit, amennyit magyarul; a comtesse Dorothea pedig tökéletesen beszéli a
                  nyelvet.</p>
				<p> – Igazán? – kiálta fel örömteljesen Sára asszony. – No, akkor csakugyan fordul
                  hát a világ. Hát tudja a gróf kisasszony, hogy híják ezt ni?</p>
				<p> Azt biz a grófkisasszony nem tudta, mert olyan tárgyat, amilyet Sára asszony a
                  köténye galandja mellől kihúzott, ő sohasem látott:
                  levén az egy hosszú rézorsó, amelyiknek mind a két végébe, mint a sarkantyúpengő,
                  úgy van alkalmazva egy-egy fogaskerék. Nem ismerik azt Magyarországon túl, az
                  idegennel el lehetne hitetni, hogy ez egy kínzóeszköz, azzal vallatják Szegeden a
                     rabokat.
               </p>
				<p> – No, hát ez egy „derelyemetsző”. Tudja, grófkisasszony, mi az a derelye?</p>
				<p> – Igen – mondaDorothea. – Egy kicsi hajó.</p>
				<p> – Dehogy hajó – nevetett Sára asszony. – Talán még nem is látott a grófkisasszony
                  magyar konyhát, ha megengedi a méltóságos mama, hát én megmutatom.</p>
				<p> Dorothea grófnő bizony nemhogy magyar, de semmiféle konyhát sem látott soha, a
                  grófoknál nem a konyhán keresztül járnak a szalonba, ennélfogva nagyon kapott az
                  ajánlaton, s meg is kapta rá az engedelmet.</p>
				<p>Sára asszony aztán kivitte magával a grófkisasszonyt a konyhába, ahol a nagyobbik
                  leánya vette át a kormánypálcát, azaz hogy főzőkanalat.+
                  Az is olyan pirospozsgás volt, mint az anyja, de kétszerte pirosabb a fazékérlelő
                  tűztől. Sára asszony mondá neki, hogy csókoljon kezet a grófkisasszonynak;
                  Dorothea azt meg nem engedte, inkább ő csókolta meg a leány orcáját,+ amitől az azután még háromszorta pirosabb lett.</p>
				<p>Sára asszony azután megmagyarázta a grófkisasszonynak, hogy mi a konyha,+ s mire való az a sok csodaformájú eszköz, ami az
                  asszonyok fegyvertárát képezi.</p>
				<p> A grófkisasszonynak új volt ez mind, és nagyon tetszett.</p>
				<p> Sára asszony pedig intézkedett közben, hogy a magas vendégek számára pompás
                  lakoma készüljön; szolgáló, béresné szaladt pulykát, kacsát ölni.</p>
				<p> Ezalatt előkerült Tóth Máté uram is. Karjánál fogva hozta magával Kálmánt, akit
                  az udvaron kapott meg, amint a lovak elszállásolásáról gondoskodott.</p>
				<p> Tóth Máté uram jókedvűen mosolygott.</p>
				<p>– Itt van az a domine ni, aki engem Pesten huszonötig megcsapatott – monda a
                     feleségének.+</p>
				<p> – Micsoda? – kiálta Sára asszony. – Hát ez az? No iszen vissza is verem hát most
                  rajta.</p>
				<p>Azzal tette-vette, odanyalábolta Kálmánt a keblére, s a tenyerével szép gyöngén
                  rávert a hátára..+</p>
				<p> – No most hát ki vagyunk fizetve! Hát ez volt az a kegyetlen ember? No, ne
                  sírjon. Vertem én már meg magát máskor is. Ugye, nem emlékszik rá? Nem ám. Ott
                  voltam én a maga öreganyjánál két esztendeig, nevelőben. Akkor még maga csak olyan
                  csepp volt. Ejh, de rossz gyerek volt. De makacs egy mérges gyerek volt. No, majd
                  megszelídül, ha felesége lesz.</p>
				<p> – Ne trécselj, asszony! – vágott közbe Tóth Máté uram –, hanem mondjad, hova
                  tetted a vendégeinket?</p>
				<p> – Micsoda? – szólt suttogásra nyomva le a hangját Sára asszony. – Csak nem akar
                  kend így a méltóságos uraságok elé kerülni?</p>
				<p> – Hát hogyan?</p>
				<p> (Már bizony Tóth Máté uramon olyan öltözet volt, mely ha szűkebb volna, Párizsban
                  nyári szalonöltözetnek viselnék, ha bokában átkötve volna, Törökországban
                     salavárinak neveznék, s díszöltözetnek tartanák; de
                  nálunk vendégeket elfogadni abban nem szokás.)</p>
				<p> – Megy kend mindjárt az ünneplő ruháját felvenni! – riadt rá Sára asszony. –
                  Egyszer már megcsapták kendet a gányó öltözeteért, azt
                  akarja, hogy…..</p>
				<p> És azzal olyat ütött a tenyerével Tóth Máté uram hátára, hogy az többet számított
                  a Kálmántól utalványozott huszonötnél.</p>
				<p> Tóth Máté uram kotródott is a tettleges utasítás után benyíló szobácskájába, s
                  mikor onnan megint előkerült, úgy ki volt nyalva, hogy még a bajuszát is
                  kipödrötte, ami rettenetesen illett neki.</p>
				<p> Így azután csak beeresztették a vendégeit elfogadni.</p>
				<p> Tulajdonképpen magát a sarokban meghúzni.</p>
				<p> A főispán kezet akart vele szorítani, de Tóth Máté uram keze sehogy sem volt a
                  háta mögül előkeríthető.Nem érdemli ő azt a magas
                  leereszkedést.</p>
				<p> Annál jobban beletalálta magát Sára asszony a vendéglátásba.</p>
				<p> Ő is visszakerült a konyhából a grófkisasszonnyal, s aztán hozzálátott a
                  terítéshez. A nagy diófa asztalt bevonta gyönyörű sávolyos abrosszal, s felrakta
                  rá párjával egymásra téve a ragyogó cintányérokat; négyre terítve.</p>
				<p> – Tudom, hogy méltóságtok odahaza ezüsttányérról esznek; de minálunk csak
                  cintányér járja.</p>
				<p> A gróf megnyugtatá Sára asszonyt az iránt, hogy biz ott már senki sem eszik
                  ezüsttányérról a világon; még király őfelsége is csak porcelánról ebédel.</p>
				<p> Annál inkább megrótta őméltósága, hogy miért terít csak négyre a háziasszony. Ők
                  nem akarnak külön étkezni, ők azt akarják, hogy Tóth Máté uram családja együtt
                  üljön velük az asztalnál.</p>
				<p> Ezt a hercegnő is úgy óhajtotta.</p>
				<p> – Tehát csakugyan megengedik méltóságotok? No, hát akkor még kettőt ideteszek. (S
                  amíg félrefordult, odasúgott életepárjához: „Aztán ne csámcsogjon ám kend, mikor
                  eszik!”)</p>
				<p> Ez megint nem tetszett őméltóságának: „Miért csak kettőt? Hát a család többi
                  tagjai?”</p>
				<p> – Óh! Azoknak nem dukál idebenn. Az István fiam kinn vacsorál az aratókkal, meg a
                  béresekkel az udvaron. Különben zúgolódnék a sok paraszt.</p>
				<p> – Hát az a kis hetyke fiú, aki a szénásszekéren beszélt velünk?</p>
				<p>– Óh! a kis Jóska? Annak meg éppen nem kell vacsora; kap egy darab kenyeret,
                     megeszia szederfa tetején; nem kell annak egyéb.+ Dehogy ülnek azok az asztalhoz. Nem kell a gyereknek a
                  jó életet megszokni.</p>
				<p> De a hercegnő nagyon követelte azt a bátor tekintetű kicsikét, aki őket ide
                  átvezette; Dorothea grófnő pedig Erzsikéért emelt szót, aki a konyhán főz; nagy
                  ellenkezés után végre annyi engedményt tett Sára asszony, hogy: no hát, majd a
                  Juci elül az ő ölében, az Erzsikének is lesz téve egy tányér az asztal szegletére;
                  de biz az nem fog ott megülhetni, mert annak ki s be kell járni a konyhából.</p>
				<p> Következett azután egy olyan úri lakoma, aminek alig lehetett elvárni a végét.
                  Annyi étel, és minden jónál jobb, hogy egy násznépnek elég lett volna. Mindabból
                  Tóth Máté uram alig mert enni, hogy ne csámcsogjon. Sára asszony pedig kifáradt a
                  kínálkozásban; sorba erőszakolva minden vendégét, míg bele nem unszolt a
                  felhordott drága jóból; különösen pártul fogta Dorothea grófnőt. „De iszen volna
                  csak énnálam egy hónapig, tudom, hogy nem lenne ilyen halavány, mint most!”</p>
				<p> A főispán nem is állhatta meg, hogy magas elismerését ki ne fejezze Sára asszony
                  ízletes konyhaművészete iránt.</p>
				<p>– Hja, jó iskolába jártam ám én! – monda Sára asszony, egészen elfogadva a kapott
                  dicséretet, s ölébe kérezkedő kis Jucikájának egy darabot abból a jó diósrétesből
                  a markába nyomva, amiből pedig a kicsike de egy falatot sem evett, úgy ellakott a
                  bámulással a szép vendégek fölött, s úgy elhallgatta azután,+ amit az anyja mesélt odább.</p>
				<p> – Úgy bizony – folytatá Sára asszony –, ennek az úrnak az öreganyjánál voltam én
                  örökben. Derék jó asszonyság az; mindig tartmagánál
                  egy-egy árvaleányt, ott van az nála, míg férjhez nem viszik. Munkára szoktatja
                  valamennyit. Az volt a mondása: inkább olyan úr légy, aki úgy dolgozik, mint egy
                  cseléd; mint olyan cseléd, aki úgy henyél, mint egy úr.</p>
				<p> – Az igen okos mondás, jegyzé meg rá a főispán.</p>
				<p>– Azt mondta a nagyasszony, hogy nincs csúnyább, mint a cifra paraszt meg a
                  kopott úr! Onnan őtőle hozott el engem ez a rossz ember (gyöngéd taszítás a
                  tenyérrel Tóth Máté uram vállára). Én már második felesége vagyok: az elsőt a
                  szülei kedveért vette el; azzal nem volt családja, engem aztán – azt mondta ez a
                  rossz ember –, hogy a maga kedvéért vesz el. Mert még az édesapja az én lelkem
                  uramnak (itt szájáraütött Sára asszony), ennek a rossz
                  embernek: – Engedelmet kérek, hogy kiszaladt a számon; tudom én, hogy nem illik az
                  embernek mások előtt az urának azt mondani, hogy „lelkem”. – Hát az uramnak az
                  apja még csak árendás redemtus paraszt volt azon+ a pusztán, amelyiken legelőször megtelepedtünk. Még az
                  se írni, se olvasni nem tudott. A fiát sem igen taníttathatta, mert éppen akkor
                  volt az a világ, hogy a püspökök eltiltották a kálvinista gyerekeknek az iskolába
                     járást, az ábécéket is elszedték tőlük; csak úgy a
                  tanyákon, hol, ragadt rájuk egy kis nesze az írásnak, holmi vándordiákoktól. De
                  azért ne tessék ám valami rosszat gondolni, hogy miként gazdagodott meg az apósom.
                  Ahogy a rossz emberek mondják, hogy kád aranyakat lelt a háza alatt, vagy ahogy a
                  bolond babonások beszélik, hogy az ördög hordta neki lidérc képében a pénzt:* ezt ne tessék elhinni.</p>
				<p> Decséry gróf biztosítá Sára asszonyt, hogy egyik indokot sem engedi érvényre
                  jutni.</p>
				<p>– Elmondom én, ahogy volt, igazán. Hát az apósom éppen 1793-ban* árendált ki egy nagy pusztát a Bárodi grófoktól.
                  Keveset kellett érte fizetni. Az pedig egy olyan rendkívüli istenáldotta esztendő
                  volt, hogy egy évben kétszer arattunk. Kicsi gyerek voltam, mégis emlékezem+ rá, hogy karácsony szombatján arattuk le azt a búzát,
                  amit augusztusban ugarba vetettünk. Ezen a tájon meg még nagyobb volt az áldás; az
                  apósomnak annyi szénája termett, hogy alig tudta betakarítani. A következő
                  esztendő aztán kivette a maga zsoldját. Akkor meg nem termett semmi. Iszonyú
                  szárazság lett; az emberek megették a lapulevelet is,+
                  fűrészporból sütöttek kenyeret; takarmány pedig éppen nem termett, úgyhogy az
                  ország egyik részéből a másikba hajtották a gulyákat, nyájakat, hogy rakásra ne
                     hulljanak.Egy nagy mocsár az apósom bérlette
                  pusztán akkor egészen kiszáradt, s ez lett rá nézve a kincsbánya. – Messze földről
                  elhajtották hozzá a lábasjószágokat kinyaralásra, kitelelésre s felébe hagyták
                  nála, még meg is köszönték neki. Az azután való évben meg kiütött a háború;* a sok katonának ruhára, posztóra volt szüksége, a
                  gyapjú ára iszonyúan fölment; az apósom annyit bevett belőle, hogy az egész
                  pusztát megvehette rajta. S azután is csak mindig volt Isten áldása. – Az a
                  fődolog. – Én bizony nem hoztam az uramhoz semmit; mert engem úgy vett el, ahogy
                  vagyok; hanem azért Isten kegyelméből már a harmadik pusztát szereztük meg, s
                  minden gyermekünknekhagyunk annyit, amennyiből
                  tisztesen megélhet. Azt tartom, nem is bánja meg, aki az én leányomat elveszi.</p>
				<p> A főispán csak azt hibáztatta, hogy az a „leányom” nem akar megjelenni az
                  asztalnál.</p>
				<p> – Hjaj, nem jöhet az addig, míg odakinn el nem végezte minden dolgát. Úgy bizony.
                  Mind ezt a jót, Isten után, az én jó nagyasszonyomnak, a Jenőynének köszönhetem;
                  mert úgy jártak annak a nevelt leányait messze földről férjhez venni! Ez az úrfi
                  csak olyan kicsi gyerek volt akkor; de sokszor eltépte a kötényemet; de
                  megtépászta a hajamat, mikor meg akartam csókolni. Világért sem engedte magát
                  semmi asszonyfélének megcsókolni. Nem tudom, most is olyan-e?</p>
				<p> Tóth Máté uram jónak látta közbe köhögni.</p>
				<p> – Hja bizony, még akkor csak olyan kicsiny gyerek volt az úrfi, mikor én a
                  nagyasszonyomnál voltam – folytatá megzavarhatlan ékesszólással Sára asszony –,
                  mikor aztán engem ez a csúnya ember elvett, tréfálkozva mondta a nagyasszonyom:
                  „No Sári, aztán majd ha neked leányod lesz, azt én elvetetem az unokámmal!” „Óh –
                  mondok –, nagyasszonyom: majd biz a maga unokája egy szegény paraszt leányra
                  szorul; nagy úr lesz az; grófkisasszonyt kap az feleségül.” Én mondom azt; – igaz
                  a!</p>
				<p> Sára asszony a maga ártatlan együgyűségében bizony nem is vette észre, hogy
                  jószívű tereferélésével milyen pirosra festette egy pár embernek az arcát, akik az
                  asztalnál egymással szemközt ülnek.</p>
				<p> De Tóth Máté uramnak megbotránkozott a maga természetes ösztöne.</p>
				<p> – Sok mindenféle hiábavalóságot összekalatyolsz bizony te asszony! Ezt meg én
                  mondom; s az is igaz.</p>
				<p>Félbeszakította a felvett tárgyat, ami azt legjobban illusztrálta,* az Erzsike megjelenésea
                  szobában. A konyhai dolognak vége szakadt már, s a házi+
                  leánynak ilyenkor kötelessége egy pillanatra elfoglalni a maga helyét az
                  asztalnál, üresen hagyott tányérja mellett.</p>
				<p> Csinos ellentéte annak a másik képnek.</p>
				<p>Amilyen halavány amaz: ez olyan csattanó piros. Az a bibliai Mária,* ez a bibliai Éva. Az ős
                  eredeti szépség, kinek termete még nem ismer vállfűzőt, mindenütt gömbölyű,
                  ruganyos, erőteljes; arca megaranyozva a naptól; sűrű tömött haja hosszan
                  lebocsátott fonadékban mesterkéletlenül. Szava nincs még, nem tud semmi nyelven;
                  semmi kérdezősködés nem bírja rá, hogy megszűnjön néma lenni; de ha egyszer
                  megszólal, akkor csak okosat, csak szépet mond. Még szemei sem beszélnek semmit;
                  azokat is csak lopva veti fel, mintha félne, hogy valakinél elveszti.</p>
				<p> Kálmán szemei öntudatlanul mérték össze a két alakot, akiknek mindegyike neki
                  volt egyszer szánva, s nehéz volt az ítéletmondás.</p>
				<p> No, de ki tudja, mit végzett felőlük a sors?</p>
				<p> A főispán és a hercegnő is tetszősen szemügyelték a szemérmesen letelepült
                  hajadont.</p>
				<p> – Une beautérayonnante. –
                  Monda a főispán a hercegnőhöz, szokott társalgási nyelvén franciául.</p>
				<p> S erre Tóth Máté uram azt mondá:</p>
				<p> – Beauté paysanne…
               </p>
				<p> Amikor aztán mindenki kérdő bámulattal tekinte reá, Tóth Máté uram hideg
                  flegmával adta tudtul:</p>
				<p> – Értek én lengyelül is, németül is, olaszul is.</p>
				<p> Hanem bővebb felvilágosítást nem adott magáról, honnan tanulta meg mindezeket,
                  midőn az apja még iskolába sem járatta.</p>
				<p> A főispán nagyokat ásított már; Sára asszony észrevette, hogy a magas uraságok
                  álmosak is már. Van gondoskodva kényelmes ellátásukról. Annyi a pelyhes dunna és
                  vánkos a háznál, hogy akár belefulladjanak. Vetve a szép fehér ágyak; külön
                  szobában a grófnak, külön az asszonyságoknak. Azoktól szépen búcsút vettek.</p>
				<p> – Majd az úrfinak megmutatom én, hogy hol hál.</p>
				<p> Egy kis benyíló a kert felé néző ablakkal várt Kálmánra, egyetlen ággyal.</p>
				<p> – Ez az én uram szobája.</p>
				<p> – Hát nemzetes uram hol hál?</p>
				<p> – Már mint én? – szólt Tóth Máté uram, bundáját leakasztva a szegről. – Kinn a
                  szérűn, a szabad ég alatt. Az az én rendes fekvőhelyem. Nem alszom én ágyban, amíg
                  a hó be nem kerget. Mindig a földön. Ott alszik csak jól az ember.</p>
				<p>– No, ha nemzetes uram a földön alszik, hát akkor én is ott alszom – monda+ Kálmán, s ő is vette a köpenyét.</p>
				<p> – De biz azt meg nem engedem – erősködék Sára asszony, megfogva hatalmas kézzel
                  Kálmán gallérját. – Nem ilyen fáin úrfinak való az ég alatt hálni; maga ott
                  náthát, hektikát kap. Paraszt bőrének való az, aki már
                  megszokta. Soha a nagyasszonyom nekem meg nem bocsát, ha itt most
                  megbetegszik.</p>
				<p>Kálmán megnyugtatá a jó háziasszonyt; megszokta ő már azt; a kollégiumban a hideg
                  téglapadlón aludt, s gyalogjáró diák* korában sokszor megvirradt a szénaboglya mellett; jó
                  paraszt lenne már őbelőle.</p>
				<p> Ennek aztán tetszetősen mosolygott a gazda is, a gazdasszony is.</p>
				<p> – No, hát gyerünk a szérűre ágyat vetni.</p>
				<p> Künn szép csillagos éj volt. A cselédházaknak minden ablaka sötét volt már; aludt
                  mindenki. Az istállók előtt horkoltak a földön heverő béresek, s a nyitott ajtókon
                  kihallatszott, amint a tehenek nagyot-nagyot sóhajtanak.</p>
				<p> A szérűskertben megbontott asztag előtt volt a tegnap szórt garmada. Drága
                  piramis tiszta búzából. Amellett feküdt egy emberalak, minden takaró nélkül, meg
                  egy komondor.</p>
				<p> A közeledő léptekre a komondor morogni kezdett; arra az alvó felemelte fejét s
                  felkiáltott: „Ki az?” A komondor aztán elkezdte csóválni a farkát. „Kend az,
                  apámuram?” – mondá megnyugtatva a fekvő, s másik oldalára fordult, s aludt
                  tovább.</p>
				<p> Tóth Máté uram aztán leteríté az alvó mellé a subáját, s fé szárnyával
                  betakarózva, oda feküdt, fejét, mint puha vánkosra az édes búzagarmadára
                  nyugtatva.</p>
				<p> Kálmán követé a példát.</p>
				<p> Óh, te legédesebb ágya fáradt testünknek, istenáldotta föld! Óh, te
                  legnyugalmasabb takarónk, istenszemekkel teljes ég! Milyen jó lehet köztetek
                  aludni!</p>
				<p> Milyen jó lehet ide lenn a földön!</p>
				<p> Nem láttátok, hogyan örülnek a gyermekek, mikor azt mondják nekik: ma a földön
                  fogtok hálni?</p>
				<p> A két egymás mellett fekvő elkezdett beszélgetni egymással.</p>
				<p> – Én soká nem tudok elalunni, mikor ilyen tiszta csillagos az ég – kezdé Tóth
                  uram. – Azt hiszem, hogy ha a föld nem fogna, oda kellene esnem valamelyikbe.</p>
				<p>Kálmán aztán beszélt neki a csillagrendszerről s a nehezedés+ elméletéről.</p>
				<p> – Ez bizony szép, aki tudja – sóhajta Tóth uram. – De hát parasztnak nem való
                  mindent tudni.</p>
				<p> – Miért nem?</p>
				<p>– Mert nem emészti meg az esze. Nincs rosszabb, mint a tudálékos+ paraszt. Aki félig-meddig tud valamit; de egészen
                  semmit sem. A parasztnak csak egy dologhoz kell érteni: a földhez; azt pedig
                  megtanítja neki maga a föld.</p>
				<p> A szérűskertből szabadon lehetett végiglátni az egész rónán. A láthatárig semmi
                  hegy, semmi helység tornya nem emelkedett ki. Olyan sík volt a föld, mint a
                  tenger.</p>
				<p> E sík róna nyugati szélén egyszerre rózsaszínű világosság kezdett derengeni,
                  hasonló az északi fényhez; vagy valami nagy égés visszfényéhez, mely messze a föld
                  aláhajlásán túl, a láthatár alatt keletkezett.</p>
				<p> Kálmán figyelmezteté e veres fényre hálótársát.</p>
				<p> – Nézze ön! Ott valami nagy vésztűznek kellett kigyulladni.</p>
				<p> – Nem vésztűz az – mondá nyugodtan Tóth Máté. – A
                  nádast gyújtották fel; magam adtam ki a rendeletet, most ki vannak száradva a
                  zsombikok; esztendőre jó legelő lesz a helyén.</p>
				<p> – Tehát még az ott önnek a birtoka? – kérdé Kálmán.</p>
				<p> – Innentől kezdve odáig és köröskörül – felelt a földész.</p>
				<p> Kálmán elmerengett ez eszme fölött.</p>
				<p>Egy ember, aki a földön fekszik, ennek a földnek egy akkora darabját bírja örök
                  tulajdonul, hogy a birtoka szélét nem láthatja meg sehonnan:* még a láthatáron is túl van az; a föld boltozatának hajlása takarja el.
                  S akié ez a nagy darab a földből, nem ismer puhább fekhelyt a földnél, s nem
                  tanult mást, mint amit a föld tanított neki.</p>
				<p> Kálmán elkezdett fennhangon gondolkozni.</p>
				<p> – És ilyen roppant birtok ura a földön alszik, és gyermekei asztagot raknak,
                  ökröt hajtanak, cselédekkel esznek!</p>
				<p>– Mert ez lesz a mesterségük, ami után élnek. Nehéz mesterség a föld után élni,
                  úrfi. Ezer az ellenségünk, s csak a két tenyerünk a jó barátunk. Ha a cseléd, a
                     szakmányos látja, hogy magam és fiaim versenyt
                     dolgozunka sorban: mind egész erővel hozzálát. Ha
                  mi lefekszünk délutáni álmot aludni, mind végigalussza a napot. Nálam minden
                  cseléd jó cseléd, mert ott vagyok mindig a sarkában. Nem ütöm, verem, nem szidom
                  én a cselédet; de látom minden tettét. Nem hagyom megtörténni a rosszat. A
                  megtörténtért büntetni: csak a kárt szaporítja; mert bosszút áll rajtam, a
                  marhámon, a vetésemen, az épületeimen. A fiaim pedig együtt esznek a cseléddel,
                  hogy lássa a közember, hogy a gazda fiának is jó, amit ő eszik; különben fitymál
                  és követel. De mikor azt látja, hogy a saját fiam is mily jóízűen nyeli a fekete
                  kenyeret, ő is elhiszi, hogy kakastejjel, varjúvajjal sült kenyér* az, s nem kíván jobbat. Így lehet csak gyarapodni.</p>
				<p> – S aztán, ha végigéltük az életet, miért éltünk?</p>
				<p> – Miért éltünk? Azért, amiért én éltem. A nagyapámnak nem volt több egy paraszt
                     telkénél, s én már mind a négy gyermekemre egy-egy
                  négyszög mértföldnyi birtokot hagyok. Folytassák ők is.
                  Bölcs példa előttünk a régi zsidók példája; még Izsák
                  fiának szolgálatba kellett állni,s már József fiai
                  betöltötték a Kánaánt s kiszorítottak belőle minden idegent. Pedig együgyű
                  tudomány az egész. Sohasem adni ki semmire semmit, ami nélkül ellehetünk. Ez a
                  paraszt bölcsesség a meggazdagodásra.</p>
				<p> – De az életnek gyönyörűségei is vannak.</p>
				<p>– A miénknek is vannak. Jólesik ételünk, italunk, álmunk. Egészségünk van.+ A zivatar meg nem hűt, a nap heve el nem lankaszt. A
                  természet gyönyörködtet. Ifjú korunkban danolunk, tréfálunk, vénségünkben
                  elmulatunk a pohár mellett. Akit megszeretünk, az után nem sokat sóhajtozunk: a
                  farsang meghozza a lakodalmat, s később az apróság csevegése elég öröm
                  mindenkinek.</p>
				<p> – Hát a léleknek nincsenek követelései?</p>
				<p> – A léleknek? Óh! a lelkiekben sem vagyunk fukarok. A papnak, ki ide kijár
                  vasárnaponkint, magam fizetek annyit, mint az egész faluja, s harangot, orgonát én
                  szereztem az egyháznak. Ott nem vagyok fösvény.</p>
				<p> – Nem egyedül a vallást értettem a lélek alatt, hanem a tudást. – Nincs vágya a
                  földésznek mást is tudni, mint éppen a földdel való bajlódást?</p>
				<p> – Óh! az én gyermekeim is tudnak írni, olvasni, mindeni zsoltárt könyv nélkül és
                  ének szerint; a katekizmust és a biblia történeteket.</p>
				<p> – S azon túl nincs semmi könyv a háznál?</p>
				<p> – De igen, a kalendárium.</p>
				<p> – És semmi egyebet nem kell nekik megtudni soha?</p>
				<p> – Nem. Minek a parasztnak a tudás? Amit a természettudományból tanul: az hitét
                  ingatja meg az Istenben; amit a törvénytudományból tanul: az hitét ingatja meg az
                  embertársakban; amit a történettudományból tanul: az hitét ingatja meg a
                  királyban; s minek a parasztnak a kételkedés? A fenekére nem mehet a tudománynak,
                  mert ahhoz nincs ideje, ha esze van is hozzá; s mindennek csak a színét kapja meg,
                  s lesz a féltudós parasztból istentagadó, pörlekedő, lázongó.</p>
				<p> – De hisz önmaga cáfolja meg állítását, ki sokat tanult, mert négy nyelvet is
                  tud.</p>
				<p>– Hja, amire a nyomorúságtanítja meg az embert, azt
                     megtanulja. Engem nem instruktorok, nem professzorok
                  tanítottak, hanem a nyomorúság. Húsz éves koromban elvittek katonának, harminc
                  éves koromban eresztettek vissza. Megjártam Párizst, megfeküdtem Mantuát,*+ jártam Varsóban s teleltem Lipcsében; fogoly is
                  voltam; sebet is kaptam, rézmedaillont is hoztam haza.
                  Ott megtanítottak sok dologra. Ott tanultam a nemzetek történetét is. Majd a fiaim
                  is megtanulják mindezt, mikor elviszik őket katonának.</p>
				<p> – S nem menti ki őket a katonaság alul?</p>
				<p> – Nem. Próbálják meg ők is a nyomorúságot. Ott rendhez, fegyelemhez szoknak, s
                  annál jobban megbecsülik aztán az édes itthont.</p>
				<p> – De hát azóta nem érdekli önt az a nemzetek története, amiben akkor maga is
                  részt vett?</p>
				<p> – De igen is: hogyne érdekelne! Tudom én mindennek a folytatását.</p>
				<p> – Tehát járat hírlapot?</p>
				<p>– Nem biz én. Az újságba csak azt írják, amit a felsőbbség megenged. Minek
                  olvasnám azt? Annál sokkal jobb tudósításokat kapok én.
                  Jőnek Rácországból a disznóhajcsárok, azok elmondanak mindent, mi történik
                  Törökországban, Görögországban. Aztán jőnek a morva társzekeresek üvegedényekkel,
                  gyolccsal; azok hírül hozzák, mi van odafenn változás Németországban; innen vissza
                  gyapjút visznek. A lengyel lókereskedők minden hónapban lejárnak hozzám; azoktól
                  megtudom, mit fundál a muszka, miben tudósok a lengyelek. Moldvaországból jőnek a
                     boérok ökröket vásárolni hozzám, hírt hallok tőlük
                  oláhokról, tatárokról. Tótországból itt mennek át az olajkárosok.* Taliánországból megérkeznek a bálisok. Stíriából* idáig eljárnak almával a hiencek* meg a krikehájok.*+ – Az egész világ folyását
                  megtudom élőszóból. Még jobban, mint a nyomtatásból, ahol elhallgatják a javát.
                  Nekem nincs szükségem újságra.</p>
				<p> – Hát a hazai költők műveit nem szereti olvasni?</p>
				<p> – Nem érti azokat a paraszt; nagyon cifrák.</p>
				<p> – Az urak meg azt mondják, hogy nagyon póriasak.</p>
				<p>– Megvallom igazán, nagyon restellem, ha valami versfélét hallok okos embertől:
                  mindig a falusi vőfély jut eszembe, aki „sarokra”+
                     darálja el bolondos meghívóját. – Én már azt hiszem,
                  hogy minden poétában kell legalább egy negyedrész bolondnak lenni. Legalább én
                  ahányat láttam hányódni, vetődni, mind többé-kevésbé+
                  bolond volt. Veszekedő, cigányfajta nép. Lám, még az a híres Kovács Mihály* is a tömlöcben veszett el; pedig de cifrán ki tudta
                  rakni a szót! Jobb lett volna ahelyett, ha józan életet követett volna. A poéták
                  mind részegesek. Én még a halotti búcsúztatómban is meghagytam, hogy versben ne
                  papoljanak fölöttem.</p>
				<p> – De hát a mi magunk magyar nemzetiségének terjesztését nem tartja ön
                  kötelességünknek?</p>
				<p>– Óh! igen is, hogy annak tartom. De, az nem megy könyvvel meg írással. Annak
                  éppen az a módja, amit én követek. Óh! az urak mind ferde úton járnak. Kevesen
                  vagyunk az országban:nagyon sok az idegen. Agyonverni,
                  ha tehetnénk, se akarnók őket, s ha akarnánk, se tehetnők. Azzal, hogy az urak a
                  diétán elhatározzák, hogy már ezután magyar nyelven kell írni a matriculát az
                  idegen fajoknál is: semmire sem fognak menni; csak azért sem cselekszik. A mágnás
                  urak aranyos magyar ünneplőruhájától sem fog magyarul
                  tanulni senki; hanem az én foltos ködmenemtől: attól lehet tanulni valamit. –
                  Látja úrfi azt az égést ott a láthatáron két helyen is? A között a két hely között
                  ezernyi idegenfajta ember lakott. Rákóczi alatt hozták be őket* a császáriak, s itt megtelepítették az üres vidéken. Víg emberek
                  voltak! Szerettek jól enni, jól inni; hosszú lakodalmakat tartottak, lármás
                  farsangot. Mikor bő esztendő volt, minden nap hegyen, völgyön vendégség volt
                  minden háznál. Mikor pedig szűk esztendő volt, azért nem nyelték az éhkoppot,
                  hanem eljártak hozzám zálogra kérni pénzt. Az én foltos ködmenemtől mindig telt
                  az; mert én nem adtam ki sem selyemre, sem cifra kocsikra; az ő leányaik pedig
                  seperték az utcát a selyemviganóval. És az lett a vége, hogy a dőzsölő idegent
                  apródonkint kikoplaltuk az elfoglalt földrül; egyenkint eladogatta telkét, s vagy
                  visszament az országába, vagy beállt hozzám cselédnek. Én pedig minden garast
                  megtakarítok. S minden garasért egy arasszal odább foglalok a magunk földéből
                  magunknak. Ellenállhatatlanul megyek előre. Csak egy faj küzd erősen velem: a
                  német.Ahol az megtelepedik, azt
                  nem bírja senki kimozdítani. Az éppen úgy tud koplalni, mint én; éppen úgy tud
                  napestig dolgozni, mint én; éppen úgy meg tudja becsülni a pénzt, mint én, s nem
                  hagyja oda a földét, ha egyszer belészeretett; s fellicitálja rám a hantot.* Hanem a városi németet a földmíves német is éppen úgy
                     segítkitolni a világból, mint magam.* Velem együtt csak eladni megy a városba,+ venni soha. Mi utánunk nem lehet annak megélni. – Aztán
                  itt nem bolondul meg senki, ha szerelmes: hanem családot alapít. Tisztességesen
                  feleségének él, s megjön rá az áldás. Ez az én foltos ködmenemnek a tudománya,* úrfi. A zöld mezőn, nem a zöld asztalon szerezzük
                  vissza az országot, úrfi.</p>
				<p> – Nem, uram. A zöld asztalnál alkotmányunkat védjük, s az nekünk drágább még a
                  földünknél is.</p>
				<p> – Nem tudok róla – felelt, bundáját magára vonva a földész. – Csak azt tudom,
                  hogy valahányszor az urak az alkotmány miatt erősködni kezdtek, mindig levertek
                  bennünket. A császár csak császár. Magyar magyarnak nem is tudna már
                  engedelmeskedni. Adót fizetnem kell, annyi bizonyos; a fiaimat katonának elviszik,
                  az is bizonyos; akár kérdezi a császár az ország rendeitől, akár kérdezetlenül
                  viszi el, fizetni, szolgálni nekünk kell. Mit törjük rajta a fejünket? A követet,
                  a vicispánt mi nem választjuk; a nemesi juss minket be
                  nem takar, mert mi csak parasztok vagyunk. Adjon Isten nyugodalmas jó
                  éjszakát!</p>
				<p> Azzal nagyot ásított, balfelére fordult, s rögtön elkezdett horkolni.</p>
				<p> Kálmán pedig még sokáig elnézte a lassan mozduló Göncölt s gondolkozott magában:
                  milyen rettenetes igazsága van ennek a földön fekvő embernek; milyen nagyot kell
                  fordulni a földnek, amíg a föld embere át fogja látni, hogy nem az igazságot kell
                  követnie, hanem fölemelkedni a földről, és az igaztalanul mostoha hazát
                  fájdalommal szeretni.</p>
				<p> Milyen sokat kell addig fordulni a földnek!</p>
				<p>Aztán ő is csak elaludt, s azt álmodta, hogy maga is szűrdolmányban* jár, ökröket hajt, földet szánt, népdalt fütyörész, s
                  szép paraszt leány bokrétáját viseli kalapja mellett!</p>
				<p> Mikor fölébredt, pitymallott az ég; a mező hintve volt harmattal, az ébredő
                  madársereg zenéjével, melybe prózaikolomphang vegyült.
                  Két hálótársa már nem feküdt mellette. Azok rég napi munkájok után láttak. A ház
                  kéménye már füstölt; ott már főzéshez kezdtek.</p>
				<p> A távolban az előresietett aratóleányok danája hangzik. Pedig még a nap föl sem
                  kelt.</p>
				<p> Őt pedig oly nagyon vonzotta valami a földre vissza.</p>
			</div>
			<div type="chapter">
				<head>A Vál-úton+</head>
				<p>Kálmánnak ismét előre kellett menni, főnöke számára előfogatokat kellett
                  rendelni. S az elromlott híd helyreállítását sürgetni. A főúr családja még mind
                  aludt befüggönyözött ablakok mellett. Azok csak nagy későn fognak útra
                  felcihelődni. Nem is várt Kálmán a kávés reggelire; amint belépett a pitvarba, már
                  Tóth Máté uram jött reá szemközt, pálinkás jó reggelt kívánva, kezében kéticcés* palackkal; volt abban a palackban fehér üröm,* dióhéj, narancshéj, amitől zöld ragyogást és illatos
                  keserűséget kapott a hatalmas szilvaszesz, abból aztán Tóth Máté uram teletöltött
                  egy kis szűk nyakú palackocskát, amit úgy hívnak, hogy „egyes*”, s ráköszöntötte az úrfira. Abból azt úgy kell kotyogtatva+ kiszívni, hogy tovább tartson az élvezet.</p>
				<p>– Nagyon jó ez! Domitorium!*+ Csak úgy végigmelegíti az
                  embert.</p>
				<p> Utána a jó fehér cipóból a gyürkés piros ropogós
                  részit; az egészen helyre hozza a belső konstitúciót.</p>
				<p> – Ilyen ám a paraszt früstük – mondaSára asszony, ki
                  a friss kenyérrel szolgált.</p>
				<p> – Adja Isten, hogy többször is legyen részem benne – viszonzá rá az úrfi.</p>
				<p> A szekér azonban előállt, mely Kálmánt tovaszállítandó volt, jó három fakó fogva
                  elejbe.</p>
				<p> – Pista fiam maga lesz a kocsis – mondá Tóth Máté uram Kálmánnak, aztán
                  lekiáltott a fiára: Jó ülést csináltál-e az úrfinak, gyerek?</p>
				<p> – Dejsz én oda ülök a Pista mellé, ott jobban elbeszélgetünk az úton – monda
                  Kálmán; amiért aztán Sára asszony olyan szívesen megveregette a hátát a
                  tenyerével.</p>
				<p> – No, hát vegyünk búcsút szépen, ha már menni kell, – monda Tóth Máté uram,
                  megszorítva Kálmán kezét. – Egészséggel járjon, úrfi.</p>
				<p> – Isten áldja meg, galambom úrfi! – mondá Sára asszony is, egészséges
                  tenyércsapással rázva meg Kálmán kezét. – Aztán egyszer majd meglátogasson
                  bennünket megint. Ugye meglátogat?</p>
				<p>– Ne beszélj megint olyan dolgokat, asszony, amiknek se füle, se farka – feddé őt
                  Máté uram. – Nem minden esztendőben viszi el a Körös a hídját, éppen akkor, mikor
                  az úrfi ezen utazik. Ki tudja, utazik-e még ezen a tájon valaha? Hanem ha mondani
                  akarsz neki valamit, hát adj a mondásodnak formát. Mondd az úrfinak azt, hogy ha
                  egyszer megkeseríti a világ, ha megszomorítják az emberek, gondoljon rá, hogy van
                  egy alacsony ház, ahol minden ember szívesen látja, azért a sok jóért, amit
                  teveled éreztetett az ő úri családja egykor; – ezt mondd+ neki. – Hanem ebből semmi sem lesz; ne is legyen, úgy kívánom. Az úrfi
                  magasra fog vergődni; hatalmas nagyhírű ember lesz, miránk sohse szorul. De ha
                  egyszer mégis meg találják keseríteni az életét a zöld asztalok és a kék szemek,
                  akkor jöjjön ide hozzánk; itt az Isten szép mezeje, és az Isten szép ege újra
                  kibékíti azzal, ami zöld és ami kék. Ezt mondd neki, asszony.</p>
				<p> – No, hát ezt mondom.</p>
				<p>Kálmán önkénytelen felsóhajtott. Hogy ezek a parasztemberek olyan jól értenek az
                     időjóslatokhoz!</p>
				<p> – Hát te Erzsi,mért nem jössz elő? Mondj hát te is
                  egy szerencsés utat az úrfinak!</p>
				<p> Erzsi vonakodásátmentette az, hogy a tejre kell
                  ügyelnie, el ne fusson a tűz mellett; pirulását mentette az, hogy a tűz nagy.</p>
				<p> – Isten áldja meg – monda ő is, kezét nyújtva Kálmánnak; de szemét fel nem emelte
                  hozzá; hanem a kézszorítás, mellyel elbúcsúzott tőle, olyan őszinte, oly meleg
                  volt.</p>
				<p> Az a „másik” még most alszik.</p>
				<p> Aztán az apró szentek is előkerültek; az ökrös szekér kormányzója, a kis Jóska
                  öltözetlen, azazhogy még kalap nem volt a fején, mert fehér vászon ruhájában
                  alszik éjjel a szénaboglyán,jár nappal a mezőn,
                  különbözés a felöltözött s levetkőzött állapot közt csak a kalap. Ő is hatalmas
                  parolát adott a búcsúzónak; a kis bátorszemű leány pedig még a nyakába is
                  kapaszkodott, s meg hagyta csókolni az orcáját.</p>
				<p> Azzal felült Kálmán a kocsisülésbe Pista mellé. Pista egyet csettentett a
                  nyelvével a lovaknak; azzal mind a három fakó egyszerre nekirugaszkodott, s vitte
                  a szekeret ostorsuhintás nélkül, csak olyankor lassítva futását, amikor zökkenő
                  következett.</p>
				<p> A mező szép zöld volt, az esők után bársonnyal volt bevonva a róna, s az ég
                  felhőtlen kék.</p>
				<p>Kálmán olyan sok szépet tudott beszélni a parasztlegénnyel a zöld mezőkről.*</p>
				<p> Hanem ebben az élvezetében nagyhamar meg lett zavarva. A legelső itatónál
                  összetalálkozott a főispán futárjával, ki sürgős levelekkel jött ura elé. Ez
                  Kálmánnak is hozott egy levelet.</p>
				<p>A levél címiratán megismerte Kálmán Béni bácsi ákombákját. Ebben nem volt semmi
                  feltűnő: nagyanyja leveleire mindig Bénivel szokta íratni a címzetet; mert ő maga
                  latinul nem tudott: márpedig tisztességes embernek úgy illett, hogy a levél
                  borítékján meg legyen adva a „generoso ac perillustri Domino, Domino, summa cum
                     reverentia”, különben azt hinné a postás,+ hogy valami paraszt ír valami zsidónak. – Hanem aztán
                  mikor a levelet felbontotta, nagyon megdöbbent rajta, hogy a nagyasszony írása
                  helyett ismét Béni bácsi valóságos és autentikus disznóival találkozik. Ez az ő
                  írása volt: bizonyítnak mellette a hű kézvonáson kívül a hitelesítő helyesírási
                     bakok s a szó közepéből kimaradt betűk. És aztán
                  fele, sőt kétharmada a megírt soroknak ismét gondosan ki volt törülve; mint aki
                  írás közben megbánta azt, amit írt, de azért mégiscsak úgy küldte el, bosszantva a
                  levél megkapóját, hogy nem tudja kitalálni, mi lehetett számára odaírva.</p>
				<p> Valjon mi lehetett odaírva?</p>
				<p> A levél kezdődött így:</p>
				<p> „Jaj kedves uramöcsém. A mama ugyan nagyon…..</p>
				<p> Itt ki volt törülve a többi. De mégsem volt oly jól kitörölve, hogy egy nevet ki
                  ne lehetett volna belőle venni. Ez a név volt „Cilike”.</p>
				<p> Tehát Jenőyné már megtudott valamit az ő találkozásáról a maga száműzötteivel. A
                  családi crimen laesae majestatis!
               </p>
				<p> Ugyan sietett, aki deferálta! Ugyan jó rendőrséggel
                  van körülvéve!</p>
				<p> A levélben aztán csak itt-ott volt valami olvasható sor, amiből azt lehetett
                  kivenni, hogy mindamellett is a szokott pénzküldemény nem marad el; hanem az a
                  delizsáncon megy; hanem hogy az uramöcsém ugyan vigyázzon magára.</p>
				<p> Ez a levél aztán egészen elvette a kedvét Kálmánnak a kék égtől is, a zöld
                  mezőtől is.</p>
				<p> Lám, milyen jó dolga van annak a másik legénynek ott mellette, aki sohasem kap
                  levelet a postáról!</p>
				<p> Mikor Decséryék a kastélyukba megérkeztek, a főispán tudatá Kálmánnal, hogy
                  Pestre vissza kell költözniök egy hét alatt.</p>
				<p> A táncmestertől pedig azt tudta meg, hogy a hercegnő unokájával együtt felmegy
                  ismét Bécsbe, s vele együtt az egész udvari cselédség. Talán hosszabb ideig, talán
                  egész évig fognak ott maradni.</p>
				<p> Ez a hír még növelte Kálmán levertségét.</p>
				<p> A kordicai statutio élményei óta kellett észrevennie, hogy valami langymelegség
                  mutatkozik irányában a grófi család részéről. Nem azon a hangon beszélnek vele,
                  amelyen eddig.</p>
				<p> Dorotheát sem láthatta többé, csak éppen asztalnál, ott meg messze voltak. A
                  leckeadásnak vége volt már.</p>
				<p> Most aztán, mikor közel állt ahhoz, hogy őt ne lássa többé, érzé a nagy űrt, mely
                  utána fog maradni lelkében. Most tudta meg, hogy milyen nagyon szereti őt.</p>
				<p> Lám, arra sohasem gondolt, hogy az ember nem lesz örökké Decséryéknél jurátus,
                  hol csak egy ajtót kell kinyitnia, és mindennap láthatja azt, akit imád. Egyszer
                  csak neki is el kell hagynia azt a házat, s akkor azután még sok bezárt ajtó fog
                  állni előtte, amelyek előtt hol alázatosan kopogtatni kell, hol erőhatalommal
                  elfoglalni a kilincset, hol aranykulcsot szerezni a kinyitásukhoz, míg oda fog
                  eljutni, hogy őtismét színről színre lássa!</p>
				<p> A főispán másnap rögtön elutazott; de kísérőül Biróczyt vitte magával; Kálmán a
                  kastélyban maradt. A hölgyek csak egy hét múlva indulhattak a bécsi útnak. Az öreg
                  Decséry szokása szerint falusi lakában egyedül volt visszamaradandó.</p>
				<p> A legelső nap, midőn Kálmán az étteremben megjelent, a hercegnő behívta őt
                  szobájába. Abban a szobában szokott leckéket adni Dorothea grófnőnek. Dorothea
                  most nem volt az asztalnál; hanem helyette ott állt az asztalon egy miniature
                  arckép, mely a grófkisasszony képmása volt, halaványsárga ruhában, mesterséges
                  hajbodrozattal, kezében legyezővel.</p>
				<p> – Ön festeni is tud? – monda a hercegnő. – Láttam egypár művét. Nézze ön;
                  férjemnek egy kedves meglepetést akarok szerezni. Le tudná ön ezt az arcképet
                  másolni számára?</p>
				<p> Kálmánnak alig akart kijönni a felelet az ajkain.</p>
				<p> – Megkísérthetem, hercegnő.</p>
				<p>– Tehát vigye ön e képet magával szobájába, mert senkinek sem szabad
                  + megtudni a dolgot; hogy meglepetés legyen.</p>
				<p> – Igenis, hercegnő.</p>
				<p> Kálmán, kicsinyben múlt, hogy meg nem köszönte a hercegnőnek a megbízást, hogy el
                  nem árulta, milyen nagy gyönyört szándékozik neki szerezni a hercegnő.</p>
				<p> – Elég lesz önnek egy másolat készítésére egy hét?</p>
				<p> – Igen. Elég lesz – rebegé Kálmán, s hangjának reszketése vallá: elég lesz „két”
                  másolat készítésére.</p>
				<p> Mert arra ugyan mérget vehet be akárki, hogy Kálmán egy hét alatt, egyedül
                  bezárkózva szobájában ez arcképpel, nemcsak az öreg úr számára fogja azt
                  lemásolni; – hanem a saját maga gyönyörűségére is.</p>
				<p> Kálmán valódi művész volt. Bölcsőjében nem egy, de két
                  múzsának csókja érinté. Hátrahagyott képeit most keresve keresik, amik egykor…..
                  De ne vágjunk az események elé.</p>
				<p>Egy hétig nem látta őt senki szobáján kívül máskor, mint az ebéd idején. Akkor
                  szabad volt neki az élő minta bámulatában elveszteni magát. A művész tanulmánya
                  volt az. Az asztaltól sietett vissza palétájához.*</p>
				<p> Két másolatot készített az arcképről.</p>
				<p> Az egyik a nagyapa számára készült, híven azonos a mintaképpel. Ugyanaz a
                  mosolytalan madonnaarc, ugyanazok a lesütött szempillák; a hajfonadék divatos; az
                  öltöny fekete és halványsárga, kezében a tollas legyező.</p>
				<p> A másik nem a világ számára készült. Ugyanazon arc, de egy szende mosoly s az ég
                  felé emelt szemek a dicsőület ragyogását bűvölék reá, öltönye fehér, kezében
                  liliomszál, s halvány rózsaszín szárnyai vannak. Angyalnak festé. Ez a maga
                  számára készült. Ezt nem látja meg senki.</p>
				<p> Vajon nem volna bizonyos a hercegnő az édes csalásról? Nem bírna előre érzett
                  tudatával e szent tolvajlásnak? Hiszen ha meg akarta ajándékozni az öreg urat
                  unokája arcképével, odaadhatta neki az eredetit, s Bécsben ugyanazzal a művésszel
                  újra lefestetheté a grófkisasszonyt? Azt is tudhatta, hogy egy hét nem kell egy
                  művésznek egy arckép festéséhez. – Ez biztatás volt!</p>
				<p>Kálmánnak értenie kellett, hogy aki a Volta-oszlop correspondens lapjait* föltalálta, nem volt olyan nagy természetbúvár, mint
                  aki azt feltalálta,hogyan lehet két festett lappal két
                  szívet úgy egymáshoz láncolni, hogy azok minden időn és távolságon keresztül
                  egymással együtt érezni meg ne szűnhessenek.</p>
				<p>Egy hétnél hamarább visszaadta az eredeti arcképet is, meg a másolatot+ is. Mindenki magasztalta a művészetét,+ aki a remekültalált
                  másolatot az eredetivel összehasonlítá; – de Kálmánt jobban ittasítá minden
                  dicséretnél önszívének dobogó magasztalása: az a szíve fölé rejtett kép még jobban
                  van találva.</p>
				<p> Azután eljött az elutazás napja. Kálmán még egyszer részesült abban a
                  boldogságban, hogy egy kocsiban utazhassék szíve bálványával. Az egész úton
                  meggyőződhetett róla, hogy az most is oly gyöngéd hozzá, mint eddig; s a rövid
                  ideig tartó langymelegség csak rövid büntetésvolt a
                  gyönge hűtlenségért: azért az egy napért, amit Kálmán az ő istenei s azok papja és
                     papnőjetársaságában töltött, elfeledkezve azon
                  kötelességeiről, miket a keresztyének Istenének megdicsőült és „élő” szentei iránt
                  a „Credo” és az „Amo”  reá róttak.</p>
				<p> Még a Bécsbe utazás reggelén egyszer alkalma volt Kálmánnak Dorothea körül a
                  családtag szolgálatait végezhetni; azontúl aztán távol esett tőle.</p>
				<p>Nem maradt a főispán hazánál a „juraterián”, hanem
                  külön szállást fogadott magának, s csak napi kötelességét végezni járt fel az
                  irodába. Azt adta indokul, hogy ügyvédi vizsgájára+
                  készül.</p>
				<p> Nem volt igaz.</p>
				<p> Drámáját írta, azzal volt elfoglalva.</p>
				<p> Biróczy hamarább átesett a vizsgán, „praeclarum”-mal
                     censurázott; mindjárt alkalmazást is nyert Korcza úr
                  mellett mint adjunctus.</p>
				<p> Egy napon Biróczy meglátogatta Kálmánt. A kis gnóm arca komoly tekintet által
                  tűnt ki ezúttal; még vatermördert is kötött, hogy annál
                  szigorúbbnak lássék. Ő már ügyvéd volt; hozzá nem illett többé a jurátusi pajkos
                  viselet. Azt külsőleg is kellett jelezni.</p>
				<p>– Nos bajtárs,hát mennyire vagy Kövyvel?* – ez volt első kérdése+
                  hozzá.</p>
				<p> „Kövy” volt annak a nevezetes kézikönyvnek a neve, melyet szerzőjéről, a pataki
                  híres tanárról neveztekígy s ami az akkori
                  törvénytudományt magában foglalta.</p>
				<p> – Meglehetősen készen vagyok vele – mondaKálmán némi
                  feszengéssel.</p>
				<p> – Lássuk. – És azzal Biróczy elkezdé Kálmánt examinálni; mint ahogy szokták
                  fiatalemberek egymást keresztül-kasul kivallatni a szigorlat előtt, mintegy
                  próbaképpen, hogyan fognak majd megállni a vizsgáló szenátus előtt.</p>
				<p> Biróczy sehogysem volt megelégedve Kálmán feleleteivel.</p>
				<p> – Valld meg pajtás, hogy bele sem néztél ebbea
                  könyvbe két esztendő óta. Pedig egy hónap múlva nyakadon a cenzúra.</p>
				<p> – Ejh, ha egyszer átolvasom, ismét a fejemben lesz minden.</p>
				<p> – De hát mit csinálsz te az egész idő alatt? Verseket írsz megint? Komédiákon
                  töröd a fejedet?</p>
				<p> – Ah! Egy év előtt még te sem beszéltél ily lenézőleg a versekről és
                  komédiákról.</p>
				<p> – Akkor még diák voltam, mostan pedig prókátor vagyok.</p>
				<p> – Ahá! Tehát azt jelezik azok avatermörderek a
                  nyakadon.</p>
				<p>– De tegyük félre a tréfát, barátom. Minden életnek céljai vannak, s minden cél
                  oda megy ki: hogy az ember magának vagyont, azáltal nyugalmas életet, kényelmet,
                  családi boldogságot szerezzen. Mert a családi boldogság is azon alapul, hogy
                  legyen mit ennünk. Ez a cél még nekem is ideálom, ezzel a majompofával, s fel
                  akarok hozzá mászni, ezekkel a csámpás lábakkal. Hát még te, kinek százfele
                  alakban kínálja a világ minden boldogságát. Nagyanyádtól roppant vagyont lész
                  öröklendő; kilátásod van olyan házasságot köthetni, mely amellett, hogy a világ
                  első szépségével tesz boldoggá, kétszeresen meggazdagít. Előtted áll a leendő
                  nexusnál fogva az út a legmagasabb állásig. Szeretve, ünnepelve, írigyelve
                  lehetsz, s nem kell semmi, csak a kezedet kinyújtanod utána. Más ember a celli
                  Szűz Máriához vándorolna búcsújárva, hálát adni az
                  égnek annyi ráontott kegyért; te pedig azon vagy, hogy mind kidobd+ a hajóból a tengerbe. Egész komolyan beszélek.
                  Korczától megtudtam olyasmit, hogy nagyanyád tudakozódott nála, vajon: minő
                  törvényes eljárások kellenek egyik vagy másik egyenes örökös kitagadásához; hogy
                  nem Béni bátyádról van szó, azt elképzelheted. Az okát is jól tudom, hogy miért is
                     haragszikrád. A színészekkel való
                     ismeretségedért;költői hajlamaidért. Ezt meg
                  Aszályitól tudom. Ez a fickó most itt rontja a levegőt Pesten, s azzal
                  foglalkozik, hogy a ponyvaliteratúra számára fűzfaverseket fabrikál; s Angyal* Bandit meg Brunczvik herceget* énekli meg alexandrinusokban. Közbe kritikákat is ír mindenről, ami
                  könyv, az egyetlen helybeli lapnak. Erre az emberre vigyázz! Már egy helyről
                  kimart. Ha gazdag ember fogsz lenni, azt nem bánja; akkor neked fogja dedikálni
                  epithalamiumait, fescennináit,*+ panegyriseit,* névnapi ódáit, és mindennap eljár a tányéraidat
                  kinyalni, hanem ha a költészethez nyúlsz,ott megharap;
                  mert az az ő moslékja! Tehát innen zivatart várhatsz. Ez aztán az eged másik felét
                  is elborítja. Egy kis ködöt már vehettél észre. Minek mondtad azt, hogy
                  Bányaváryné testvérhúgod, mikor nem is igaz? Azt gondolod, a Decséry grófnőknek
                  nagy kedvük van vándor truppokkal sógorságba keveredni. És végtére, ha kitudódik,
                  hogy te poétázással foglalkozol, soha senki terád sema
                  maga dolgát, sem az ország dolgát nem bízza többé.</p>
				<p> – És mégis azt fogom tenni – felelt Kálmán.</p>
				<p>– Bajtárs! – mondaBiróczy. – Értem én a költő
                  mondását: „Singe, wem Gesang gegeben.” Daloljon, akinek
                  dal van adva. De őrá volt, aki hallgatott. Egy nagy nemzet. Énekelhetett neki.+ De kinek énekelünk mi? Nem szedtél fel elég
                  tapasztalást a mai napig? Ki hallgat rád? Úri rendünk nem is ért nyelvünkön. A
                  szép asszonyok nem veszik könyveinket szép kezeikbe. A gazdag mecénás, ki
                  százezreket ád ki könyvtárára, a holt literatúrát kegyeli, az élővel nem törődik.
                  A nemes ember csak korteskedni szeret; a liberális hazafi bolondságnak tart minden
                  irkafirkát, ami nem politika, s a politikai celebritások virtusnak tartják, hogy
                  ők soha nem olvasnak semmi költeményt, s nem járnak semmi színházba. A papoknál
                     indexre van téve a költői munka, s a jó palackot meg
                  a tucat kártyát ők le nem teszik azért, hogy
                  olvassanak. A parasztnak meg még egészen fogalmán kívül esik a vágy valami
                  szellemi eledel után: érzéke hiányzik hozzá. A prókátornak nem kell más, mint az
                  aktái, a Tripartituma meg a curiale decretumok; a
                  mérnök csak léniáz és cirkalmaz; az orvos csak receptet
                  ír, a kereskedő csak kontót készít; költők dalára
                  hallgatni itt senkinek sincsen kedve. Mondsza:melyiket
                  akarod te ezek közül meghódítani?</p>
				<p> – Valamennyit!</p>
				<p>– Büszke mondás. De hátha egyiket sem? S ha ráadásul elveszted érte+ világi szerencsédet, mely annyi felől aranytálcán
                  kínálkozik eléd?</p>
				<p>– Hallod-e, kedves barátom! Jól tudom én azt, hogy miről van szó. Értem, sőt
                  tudom magyarázatát adni annak a borzalomnak, amivel a tisztességes emberek
                  viseltetnek országszerte az olyan alakok iránt, akik a szabad művészet pályáin
                  bolyongnak. Azért, mert bolyongnak. Tudom, hogy hamut hint fejére* az az anya, akinek azt hozzák hírül, hogy gyermeke
                  elment színésznek. – Tudom, hogy száműzve van a világból az a család, melynek
                  valamelyik tagja az ősi becsületes nevet az irodalom terére hurcolta. És igazolva
                  van mind e keserűség. Aki látja e rongyosan, éhesen, de annál inkább szomjasan,
                  mikor nem részegen, kóborgóhadat, mely itt megszökik,
                  ott elcsapják; mely nem tisztel sem családot, sem szülőföldet; mely pirosra festi
                  képét, de pirulni nem tud; mely arcfintorgatással röhögteti meg a hájfejű
                  csőcseléket, s színfalszaggatássalriasztja a
                  műízléssel bírót; mely tanulni rest, érezni szívtelen, melynek hivatásáról fogalma
                  sincs, mely bukfencet is hányna, ha ahhoz is tanulmány nem kellene; mely koldul és
                  olcsó szerelmet árul: az bizony méltán siratja meg minden ivadékát, mely ezen
                     régióval érintkezésbe jön. Az is méltán követeli
                  vissza becsületes nevét galádja sarjától, aki elnézi, hogyan marcangolja egymást
                  össze két veszett író, mikor az összevésza dicsőség
                  rongyain. Hogy veszik le egymás fejéről a keresztvizet. Hogy verik bele egymásnak
                  az arcát a sárba, s akkor aztán hogyan indulnak el azon sáros pofával mind a
                  ketten ugyanazon közönséghez, mely veszekedésük csömörével van tele: nyavalygó
                  érzelgéseik unalmas termékei számára olvasókat, vevőket összekoledálni.* Hogy az ilyen fiúnak kiteszik a székét* az ősi házból, azt természetesnek találom. – De mit, ha
                  jön egyszer valaki, nem egy, de sokan, akik azt mondják: „Ide! én nem szolga, de
                  király vagyok itten; arcomat nem éri el a sár, de eléri a napfény! Amit én
                  hirdetek, az nem az én szégyenem, hanem a ti dicsőségetek! Én nem koldulok a
                  közönségtől, én kincseket szórok közé!” – S ha akkor az egész ország egy
                  diadalszóra zendül, ha akkor az Isten ihlette homlokon kizöldül a megérdemlett
                  babér, nem hiszed-e, hogy a büszke családok, legyenek azok grófok, vagy parasztok
                  (mert nálunk a paraszt is büszke) örömmel fogják keblükre zárni azokat, kik
                  magasabban állanak, mint ők! S az én leszek és akik velem jőnek. – S ha nem
                  teszik? Maradnak odalenn. – Mi fölfelé megyünk.</p>
				<p> Biróczy elbámult. Ezen a hangon ő sohasem hallotta még Kálmánt szólni. Az ifjú
                  költőnek ki volt pirulva az arca, hevesen járt fel s alá szobájában, s kezei
                  reszkettek a felindulástól.</p>
				<p> – Elárultam magamat előtted – mondahevült hangon,
                  barátja kezét megragadva. – Kicsaltad belőlem titkomat, amit eddig senki sem
                  tudott, csak én és a hallgatag papír. Szerény, szolgálni kész embernek ismer
                  mindenki. Nem igaz! Kevély vagyok, mint egy ördög! Nem ismerek erősebb embert
                  magamnál! Se férfit, se asszonyt! De tudd meg már most, hogy őrültségemnek
                  szisztémája van. Egész tervezet van agyamban, hogyan
                  fogok berontani a világba, mint mennydörgő Jupiter. A
                     testvérhazában most épült fel az első országos
                     színház. Azok mindig előbbre vannak egy lépéssel
                  nálunknál. Az ünnepélyes megnyitást magyar drámával akarják kezdeni. Maguk a
                  főurak és úrhölgyek lépnek föl legelőször, s jelenlétük
                  szenteli fel a színpadot, hogy az előítélet is elismerje róla azontúl, hogy az
                  oltár és nem pellengér. Bányaváryék társulata fog utánuk működni. A legjobb
                  drámára, mely hivatva lesz az ünnepélyt felavatni, száz arany jutalom van kitűzve.
                  Én írtam egyet, most végeztem el. Vedd át, és olvasd végig. Másnak meg ne mutasd.
                  És akkor aztán, ha elolvastad, jöjj vissza hozzám és mondd meg igazán: őrültségnek
                  találod-e, hogy amidőn e mű szerzőjének nevét kérdezendik, büszkén álljak elő s
                  azt mondjam: „én vagyok az!”, s mikor azt bevallom, ne féljek sem attól, hogy
                  nagyanyám kitagad, sem attól, hogy kedvesem megvet, sem attól, hogy a világ minden
                  ajtót bezár előttem; hanem ezzel a névvel a homlokomon követelhessek magamnak
                  helyet mindenütt, hol tisztelet és szerelem osztja a rangot.</p>
				<p> – Magamat is szinte fölmelegítettél – mondaBiróczy –,
                  pedig én hideg béka vagyok. Jól van. Mint mondád, őrültségednek szisztémája van.
                  Azt látom. El fogom olvasni művedet; hanem bennem igen szigorú bírálóra számíts.
                  Annál inkább, mert én azt látom, hogy nagyon beteg vagy. S szeretnélek
                  kigyógyítani. Megvan még egy példányban a műved?</p>
				<p> – Már le van tisztázva.</p>
				<p> – Azért kérdtem, mert ha nagyon szépnek fogom találni, kísértetbe jöhetnék, hogy
                  a tűzbe dobjam.</p>
				<p> Másnap visszajött Biróczy s átadta az elolvasott művet. Nagyot hallgatott
                  utána.</p>
				<p> – Nos, olvastad?– kérdé Kálmán, kíváncsian vizsgálva
                  Biróczy arcán a hatást.</p>
				<p> – Végig. – Nem árult el annak az arca semmit.</p>
				<p> – S mit szólsz hozzá?</p>
				<p> – Gyémánt!</p>
				<p> Felelt rá Biróczy mozdulatlan arccal, s kis idő múlva utána tevé:</p>
				<p> – S az is fog maradni időtlen időkig örökké.</p>
				<p> Kálmán szívdobogva hallgatott.</p>
				<p> Biróczy nagy vártatva folytatá:</p>
				<p> – Azon mű ez, melyhez, ha ötven évig száz lángeszű
                  költő minden remekét egymás fölé rakja is, megfelelő nagyot nem fog teremteni. Egy
                  fejjel mindig ki fog látszani valamennyi közül.</p>
				<p> (A lefolyt ötven év igazolta szavát.)</p>
				<p> Kálmán szemei égtek; – olyan embertől hallotta e magasztalást, aki senkinek sem
                  hízelgett soha; aki még imádkozni sem szokott, hogy még a jó Istennek se
                  hízelkedjék.</p>
				<p> – Hanem….</p>
				<p> Most következett a végzetes „hanem”.</p>
				<p> Kálmán visszafojtott lélegzettel figyelt.</p>
				<p> – ….Azt a célt, amelyet te magad elé tűztél, ezzel a művel te el nem éred. Hisz
                  ezt ma nem érti meg senki. Ehhez egy új nemzedéknek kell születnie, mely hozzá
                  felnőjön. A mai kor népének a te eszméidet utolérni röpte nincsen. Kukacok és alvó
                     pupák országa ez. Camoëns
                  fogsz te lenni, ki halála óráján műveit tűzbe hajítja, hogy nem értő hazáját
                  megfossza tőle.  Ennek a te művednek fiókod fenekén
                  kell temetve maradni, hogy addig, amíg élsz, ne is tudjon felőle senki, csak
                  halálod után találjon rá az utókor, s akkor szörnyedjen el mindenki, mekkora
                  kincset hantolt el sírodban. Addig ne mutasd senkinek, mert a hájfejűnek úgy fog
                  esni költeményed hangja, mint a kutyának a hegedűszó; ijedtében vonít! Senki sem
                  fogja megérteni. A mívelt úri rend háta borsózni fog, s azt mondja: rettenetes
                  eszmék ezek! A tudós világ nyelved ős eredeti zamatját nem ízleli, s a profanum
                     vulgus ott fog hahotával kacagni gondolataidon, ahol
                  alvó rémeket véltél fölébreszteni szívében. Hát a reprodukció hogyan lesz? Hiszen
                  ehhez a műhöz egy csupa világművészekből csoportosult színtársulat kellene. Minden
                  alakja egy remek. Mikor lesz, hol lesz valaha, talán ötven év alatt egyszer,
                  amikor egy csupa óriásokból álló színésznemzedék vállaira ráillenek a te rettentő
                  dimenziójú alakjaid. A pygmaeok karikatúraként fognak
                  járni e jelmezekben, mikben lábuk elbotlik. – És végül még hátra van egy rém. Az,
                  aki a gondolatokban olvas. A minden élőknek és holtaknak ura. Nem az „Úr”; hanem a
                  Kutya Cenzor. Az a te eszméidnek felét legyilkolja. Tedd el te e halhatatlan
                     művedet,barátom, fiókod fenekére….</p>
				<p> – Nem fogok vele elrejtőzni – mondaKálmán lázas
                  izgatottsággal. – Pályázatra bocsátom művemet. Nem kockáztatok vele semmit. Vagy
                  győzök, vagy vesztek. Ha győztem, diadalkapun át vonulok be a világba, s akkor
                  minden jeget megtörtem. Ha pedig vesztek, elégetik jeligés levélkémben foglalt
                  nevemet, művem fiókom fenekére vándorol, s nem jön napvilágra többé. – Harmadik
                  eset nincs.</p>
				<p>– De van még egy harmadik is, meg még egy negyedik is – monda+ Biróczy.</p>
				<p> – Halljam.</p>
				<p> – Óh, az iránt semmi kétségem sincsen, hogy műértő bírák, irodalommal foglalkozó
                  emberek, kik művedet négy fal között olvasni fogják, leborulnak előtte, s kürtölve
                  kürtölendik a világnak, hogy egy halhatatlannak született mű támadt az országban.
                  Ez másként nem is lehet. Én ismerem mind a mostani irodalmi tehetségeket; senki
                  sincs köztük, aki a pálmát elragadja előled, de nem lesz soha; ezután sem lesz! Az
                  irodalmi koszorút elnyered. Hanem annál magasabbról bukol. Műved, melyet mint
                  irodalmi remeket hirdetnek majd előre, a színpadon paródiává alakul a selejtes
                  előadás miatt.</p>
				<p> – Óh akkor Bányaváryékat rosszul ítéled meg. Ők lesznek az ünnepélyes
                  megnyitáson.</p>
				<p>– Ismerem őket, láttam Csongrádon. Cilikéd ellen nincs kifogásom. Ő egyedül azon
                  alak, ki egy szenvedő erény szerepébe beletalálandja magát, mert jelleméhez talál
                  az. Már Bányaváryról nem állok jót. Neki szokása túlságosan tüzelni: a vidéki
                  közönség így szereti azt. Sokat hadonáz és minden indulatot apróra kifest. Ezzel
                  pedig a te hősödet egészen eltorzítja. Azt a jellemet,
                  melynek csak nagyszabású indulatai vannak; mely halálos sérelmét az utolsó kitörés
                  bekövetkeztéig ki nem mutatni büszke; mely önmagával+
                  küzd, s uralkodik szenvedélyein, míg azok felül nem kerülnek. Bányaváry ezt nem
                  tudja felfogni. Neki elejétől végig kiabálni kell. Így szoktatták. – Hát a többi
                  szereplők mit fognak csinálni magas alakjaidból? A hevesfejű főnemes
                  személyesítője, ki honszerelemből lázadó, lesz ott egy akasztófától elszabadult
                  zsíros szájú betyár; az agg férfi, kinek kesergésében annyi megható van, lesz egy
                  sápítozó vén banya; a parasztból, ki együgyű panaszával a kor arculatát rajzolná,
                  a színpadon egy szószátyár gányó lesz, akinek huszonöt bot kell a panasza végén, s
                  a nagylelkű fejedelmi alak olyan kálvinista prédikátor lesz, amilyen csak valaha
                     Bergengóciában írásból olvasta a halotti
                  búcsúztatót. A cselszövődet kifütyülik a komiszkodásáért, s fejedelmi asszonyod
                  egy derék tekintetes asszony lesz a javából. Én előre látom az előadást, melynek
                  végén minden ember azt fogja kérdezni: hát ez volt az a csodamű, aminek olyan nagy
                  hír járt előtte. A második előadással aztán várnak a jövő évtizedig.</p>
				<p> Kálmán mosolygott.</p>
				<p> – No, ezt tartod te hát a harmadik lehetőségnek; hát a negyedik micsoda.</p>
				<p>– A negyedik az, hogy minden úgy fog történni, ahogy te álmodod. Diadal jár+ előtted, diadal utánad. Műved győz, színészeid
                  remekelnek. A publikum bálványozni fog; meghódítod egészen. Meglehet, hogy
                  ugyanazon színészek, kik Csongrádon csak a népies alakokig tudnak emelkedni, a
                  másik haza fővárosában, hol egy csupa nemesekből álló mívelt+ közönség nézi őket, felemelkednek egy ranggal, s lesznek művészek, vagy
                  éppen ha Budára vagy Pestre sikerül feljönniök, a nemes vetélykedv az idegennel
                  szemközt új ihletet ád kebleiknek, s te velük együtt győzesz. – Akkor veszted e1
                  legjobban azokat, akik rád nézve legbecsesebbek. A bukott poéta még visszatérhet
                  bűnbánó mezében sértett nagyanyjához, még azt visszafogadhatja a Decséry kastély;
                  de az olympi győztes el van rájuk nézve veszve.</p>
				<p> – Hát akkor legyen elveszve – monda Kálmán kemény határozottsággal. – Ha így,
                  ahogy vagyok, eltaszít valaki magától, akkor legyek rá nézve ott, ahova taszított.
                  Koldulni nem fogok, se kenyeret, se szerelmet. Akkor tollam lesz anyám és
                     kedvesem. Nem én leszek az első, aki így élt. De én
                  így fogok élni.</p>
				<p> A két jó barát megszorítá egymás kezét, sokáig némán.</p>
				<p> Mikor elváltak, akkor azt mondá Biróczy Kálmánnak:</p>
				<p>– Azonban, miután műved benyújtása s a bírálók ítéletkimondása között jó tíz hét
                  esik közbe, ezt az időt mégis csak felhasználhatnád arra, hogy a Pegasusról* leszállj s a Tripartitumot és a Kövyt végiglapozgasd,
                  mert a diplomára szükséged lesz.</p>
				<p> – Azt fogom tenni – ígérte Kálmán.</p>
				<p> S ígéretét meg is tartotta; tíz hét alatt nem látott egyéb után, mint ami
                  hivatalos feladata volt, készült a cenzúrához.</p>
				<p> Beíratta magát a vizsgálandók közé, s határnapot is kapott már rá.</p>
				<p> Végzetes határnap!</p>
				<p> Ugyanazon napra esett ügyvédi vizsgája, amely napon a
                  drámabíráló választmány volt kimondandó ítéletét a pályaművek felett.</p>
				<p> Az erősebb indulat elfoglalta agyát a gyöngébb elől.</p>
				<p> Inkább azon járt az esze, hogy mi hírt hoz a posta, mint azon, hogy mi véleménye
                  van Werbőczinek azokról a konkrét kérdésekről, miket a nagyméltóságos személynök
                  úr hozzá intéz. Csak megfelelt rájuk.</p>
				<p>Másnap az írásbeli vizsgát kellett letennie, azt is folyvást drámája során+ aggódva végezte; ki is felejtett írásából itt-amott
                  valamit.</p>
				<p> Harmadnap aztán megkapta a diplomáját.</p>
				<p> Csak „laudabile” volt.</p>
				<p> Háromféle kalkulust szoktak az ügyvédi diplomában osztogatni: praeclarumot
                  (kitűnő), laudabilét (dicséretes) és sufficienst (elégséges).</p>
				<p>Az ugyan tökéletesen mindegy a diplomára nézve akármelyik áll benne e három szó
                  közül; de már Kálmánt mégis nagyon bántotta az, hogy csak a középső jutott neki,
                  aki osztályában mindig legelső volt, aki maga előtt sohasem látott ülni jobbat.+ Hogy eshetett ez meg rajta? Éppen az utolsó
                  lépésnél.</p>
				<p> A diplomanyerés ünnepére Korcza úrhoz volt híva ebédre. Hajdani principálisa már
                  türelmetlenül várta az érkezőt: Biróczy is ott volt.</p>
				<p> – Csak laudabile – ezzel a szóval köszöntött be Kálmán, s nagyon lehangolt képet
                  mutatott.</p>
				<p> – Az rossz! – kiálta Korcza úr nevetve. – Sufficienst kellett volna kapni! Minden
                  nagy ember sufficienst kapott a cenzúrán. Én is. Azért mégiscsak lett belőlem
                  valami. Reviczky Ádám is sufficienst kapott, s lett
                  belőle kancellár.</p>
				<p> (Ezt állították Kálmán elé jóakarói mindannyiszor, mint utánzandó
                  mintaképet.)</p>
				<p> Kálmán gondolá magában: „Vigasztaljatok csak! Hadd múljék el még két nap, akkor
                  majd megtudjátok, hogy ki vagyok?”</p>
				<p> Nagyanyjának sietett megírni, hogy a vizsgát letette s milyen eredménnyel. Levele
                  együtt érkezett Korcza úréval, ki a nagyasszonyt megelőzte a dolog körülményes
                  magyarázatával. Kálmán pompásan felelt, de az ülnökök között volt egy ellensége a
                  nagyasszonynak, ki ellenében nagy pört vesztett valaha; annak a bosszúja, hogy
                  Kálmán nem praeclarumot hozott haza. A nagyasszony ezt majd elhiszi, s az ülnököt
                  fogja szidni, nem mást.</p>
				<p> Kálmán pedig türelmetlenül várt a maga napjára. Ólomlábakon jártak a napok.</p>
				<p> Még akkor nem volt gőzmozdony; a postának kellett négy nap, hogy egyik ország
                  fővárosából a másikba eljusson.</p>
				<p> Végre az ötödik napon megkapta a várva várt levelet Bányavárytól, kire rábízta,
                  hogy a pályázateredményéről tudósítsa.</p>
				<p> Lázasan dobogott a szíve, reszketett a két keze, mikor a levelet felbontotta;
                  tüzet látott maga előtt a két szeme, mikor olvasni kezdte; s aztán elakadt a szíve
                  dobbanása, leesett a két keze ölébe,víz borította el a
                  szemeit, mikor azt végigolvasta.</p>
				<p> A pályadíjt nem ő nyerte el.</p>
				<p> Valamennyi pályázó közül egy idegen nyelvből fordított műnek adták ki a koszorút.
                  Megkapta a babért egy fordító.</p>
				<p> Hát az ő remekműve? A késő kor világító kolosszusa? Az irodalom büszkesége? Hát
                  azzal mi történt?</p>
				<p> Egy szó sem volt róla. Még csak egy buzdító említés aprópénze sem járt neki érte.
                  – Azt figyelembe sem vették!</p>
			</div>
			<div type="chapter">
				<head> A nagyanya fenyítő keze </head>
				<p> A balhírt hozó levél után Kálmán az utcára sem mert kimenni szobájából. Azt
                  hitte, bukását minden ember olvashatja a szája görbületéről; hanem a kapott
                  levelet másnap elküldte Biróczynak.</p>
				<p> Az rohant hozzá azonnal, már amennyire sánta lábaival szokása volt rohanni.</p>
				<p> – Óh Minos, Aeacus és
                     Rhadamanthus! A pokol drámabírálói! Óh szent Midas
                     király! Te mintaképe a műkritikusnak! Legyetek áldva
                  és dicsőítve örökké! Barátom, bírálóidban ismerd fel legnagyobb jóltevőidet. Mi
                  lett volna belőled, ha Bányaváry e levél helyett azt küldi, hogy drámád pályadíjt
                  nyert, s két hét múlva ő és Cilike játszani fogják benne a címszerepet?! –
                  Nagyanyád tegnap óta itt van!</p>
				<p> Ah! Kálmán mégiscsak elsápadt erre a hírre.</p>
				<p> – És velem nem tudatta íttlétét.</p>
				<p> – Nem ám! Én is Korczától tudtam meg, ki ezt a hírt velem nagy titoktartás
                  feltétele alatt közölte. Különösen neked nem szabad azt megmondanom. Nem is mondom
                  senkinek, csak neked. Az öreg asszony itt járása nekem szeget üt a fejembe. Egész
                  nap Korczával fiákereznek, nem tudom én hova s merre; mikor meg ott van a
                  nagyasszony Korczánál, folyvást okiratokat készítenek; amikbe Korcza egy teremtett
                  lelket sem enged belepillantani. Én itt veszedelmet érzek. Nagy szerencse, hogy a
                  drámád megbukott, s most még csak a kordicai találkozás terhel; ez még csak „actus
                  minoris potentiae” – a dráma már crimen laesae
                     majestatis lett volna. Ergo éljen a bölcs areopag,
                  mely e bűntlevette rólad. Most sietek vissza, s ha
                  szerét teszem, kicsalom Korczából, mi hordja itt az öreg asszonyt?</p>
				<p> Kálmán vállat vont. Nem törődött már semmivel.</p>
				<p> Azonban nem kellett Biróczy jólelkű fáradozásaira várakoznia. A talány megoldása
                  helyébe jött önkényt.</p>
				<p> Alig hagyta el szobáját barátja, midőn nyílik az ajtó, s belép rajta a
                  nagyanya.</p>
				<p> Abban az ő szokott házi öltözetében, amelyet otthon a kis városban szokott
                  viselni; de nem azzal a családszerető arccal, amit otthon megszoktak nála.</p>
				<p> Egész megjelenése, tekintete, magatartása valami elutasító, hozzájárulhatlan
                  gőgöt tanúsított. Előkelő dölyf volt az, rideg, nyers komorság mellett.</p>
				<p> Kálmán sietett neki kezet csókolni. Azt engedte; de arcát meg nem csókolá, meg
                  nem ölelte, mint máskor.</p>
				<p> Szótlanul, kínálást nem várva, leült az egyetlen pamlagra, s körülnézett a
                  szobában.</p>
				<p> Nagy sokára azután megszólalt.</p>
				<p> – Hol van a diplomád?</p>
				<p> Kálmán előkereste azt szekrényéből, s átnyújtá neki.</p>
				<p> A nagyasszony belepillantott: elolvasta az aláírt neveket, s aztán
                  visszaadta.</p>
				<p> Azután sokáig elhallgatott. Míg egyszer rákezdé rideg száraz hangon: „milyen
                  ócskák ezek a bútorok itten!”</p>
				<p> Majd meg elindult a szobában s körülvizsgált mindent, kinyitogatta a
                  szekrényeket: „milyen durvák fehérneműid;még
                  ugyanazok, amiket hazulról elhoztál”; szemlére vette fekhelyét: „hát csak egy
                  pokróccal takarózol?” kikutatta dohányos döbözét: annak a tartalmát is
                  ócsárlotta.</p>
				<p> – No, jöjj velem, kísérj el.</p>
				<p> Kálmán sietett öltönyt váltani.</p>
				<p> – Ki varr rád? Esetlenül áll rajtad a ruha.</p>
				<p> A ház előtt állt a bérkocsi, mely vitte őket, ahova már mondva volt, a város
                  egyik népesebb utcájába, s ott egy emeletes ház előtt megállt velük.</p>
				<p> Az öreg asszony felment Kálmánnal az emeletbe. A lépcsőre nyíló ajtónál megállt,
                  kivette a kulcsot táskájából, s felnyitotta az ajtót.</p>
				<p> – Jöjj be.</p>
				<p> Kálmán egy díszesen bútorozott szobát látott maga
                  előtt, szőnyegezett falakkal, a falakon olajfestményekkel. Ez elfogadó terem
                  tekintetével bírt. Innen egy másik szobát nyitott fel a nagyasszony. Az férfi
                  dolgozószobának volt berendezve: minden legapróbb részletéig az úri kényelemnek.
                  Az íróasztalon kívül volt benne kártyázóasztal is és pipaállvány nagybecsű
                  tajtékpipákkal; könyvtár, melynek nyitott ajtai díszkötésű műveket engedtek
                  láttatni. Innen megint egy harmadik szobába léptek át, ez volt a hálószoba,
                  egyszerű, de kényelmes berendezéssel. Ebből nyílt még aztán egy udvari szoba,
                  kijárattal a folyosóra. Egészen nőtlen legénynek való szállás, kettős
                  kijárattal.</p>
				<p> – Ez lesz a szállásod a jövőre – mondá a nagyasszony, s megmagyarázá neki, melyik
                  szoba mire való lesz.</p>
				<p> Aztán felnyitogatta a szekrényeket. „Itt állnak fehérneműid, itt az ezüst
                  ékszereid, itt porcelánjaid. Tarts jóravaló komornyikot, aki mindenedet számban
                  tartja, s ha valakit itthon akarsz megvendégelni, értsen hozzá. Külső öltönyeid
                     Szekulánál varrasd: az most a leghíresebb szabó. A
                  virágokat, amik erkélyeden elvirítottak, mindig vissza kell küldeni a kertészhez,
                  s új neműeket hozatni helyettük.”</p>
				<p> E szóval egy függönyt félre vonva egy kettős ajtóról, a kisded erkélyre mutatott
                  a nagyasszony. Akkor divatozó virágokkal volt az megrakva.</p>
				<p> – Most jöjj le velem az istállóba.</p>
				<p> Ugyanazon háznál lovak számára való helyiségek is voltak.</p>
				<p> Kálmán gépileg engedte magát vezettetni nagyanyja által. Az udvarban voltak az
                  istállók, az egyik előtt állegy lócsiszár meg egy
                  lovász. A nagyasszony inte nekik; azok kihoztak az istállóból két lovat; az egyik
                  szép almásszürke volt, derék félvér, a másik becsületes sárga.</p>
				<p> A lócsiszár elmondta, hogy az elsőnek az ára ezerkétszáz forint, a másiké kétszáz
                  ötven; melyiket parancsolják nagyságaik megtartani?</p>
				<p> – Hát természetesen mind a kettőt – monda a nagyasszony. – Aki lovat tart,
                  lovászt is tart hozzá, s a lovásznak is kell egy ló, mikor az urát kíséri
                  valahová. – Ügyvédem, Korcza úr ki fogja önt fizetni.</p>
				<p> A lócsiszár mély bókkal hajolt meg ő nagyságaik előtt, s biztosítá a nagyságos
                  urat, hogy igen jó vásárt tett; a „Villám”-nak az árát mindenki előtt
                  ezernyolcszáz forintra fogja mondani.</p>
				<p> Kálmánnak úgy szorult a szíve mindezekre. Valami baljóslatot érzett e
                  fényűzésben, melybe nagyanyja bevezeti, anélkül, hogy kérdené tőle, akarja-e
                  azt?</p>
				<p>– Vedd át kulcsaidat – monda Jenőyné –, s aztán amit szükségesnek látsz régi
                  szállásodról áthozatni, intézkedjél róla. Ócska+
                  bútoraidat ajándékozd az inasodnak.</p>
				<p> Folyvást oly száraz hangon beszélt hozzá, mintha nem is volnának ismerősök.</p>
				<p> Kálmán elvégre bátorságot vett magának megkérdeni nagyanyjától, hogy hol van
                  szállva.</p>
				<p>– Én? Már sehol. Kocsim felpoggyászolva Korcza úr háza előtt áll,+ ahova visszatérek, s azonnal indulok haza. Nem szükség,
                  hogy odáig elkísérj. A bérkocsis tudja már, hová vigyen. Te rendezd el
                  szállásodat. Itt írószekrényed kulcsa. Annak a belső fiókjában találod félévre
                  való jövedelmedet. Az iváni birtokunk jövedelmét átengedtem számodra. Úgy hiszem,
                  kijössz vele. Évenkint nyolcezer forint. Felét szekrényedben találod, másik felét
                     György-napkor fizeti kezedhez a bérlő. Ha nem jönnél
                  ki vele, szólj Korcza úrnak, s ő intézkedni fog a többiről.</p>
				<p> Kálmánnak a bámulat uralgott minden egyéb érzelmein. Háláját kellett volna
                  kifejeznie ennyi pazarlásig menő kegy miatt, de alig bírta visszariasztó érzelmeit
                  annyira leküzdeni, hogy nagyanyja keze után nyúljon s azt ajkához emelje.</p>
				<p> A nagyanya észrevette a bámulatban rejlő kérdést, s midőn Kálmán hideg ajkai
                  érinték hideg kezét, kemény szorítással rántá azt vissza, s e szót mondá:</p>
				<p> „Tanulj úrnak lenni!”</p>
				<p> S midőn Kálmán elkísérte őt bérkocsijáig, ahonnan tiltó mozdulattal inté őt
                  vissza nagyanyja, még egyszer odafordult hozzá, s ismétlé elébbeni szavát.</p>
				<p> „Légy úr!”</p>
				<p> S azzal becsapta a kocsiajtót, elrobogott.</p>
				<p> Kálmán felment új szállására.</p>
				<p> S mikor végigment pompás szobáin, mikor körülnézte selyem és maroquin bútorait,
                  leveté magát ruganyos kerevetére és – sírt keservesen.</p>
				<p>Tehát semmi sem, csupán csak „úr”!</p>
				<p> Hogy ne sírna az, akinek azt mondják, hogy légy „semmivé”!</p>
				<p>A nagyanya bosszúállása teljes volt. Az idő jól volt+
                  választva hozzá, egy nagy bukás, egy nagy csalódás napja. Az egész csillagképlet
                  arra volt összeszövetkezve, hogy Kálmánnak ezt a jóslatot hozza: „Ne légy te
                  semmi; te légy csak úr!”</p>
			</div>
			<div type="chapter">
				<head>A lóháton+</head>
				<p> Mi a különbség az ember és az úr között?</p>
				<p> Az egyik lovon ül.</p>
				<p> A kengyelvas a legelső lépés a magasba.</p>
				<p> Együgyű vagy? Lóra ülsz: okos ember lett belőled.</p>
				<p> Ferde a képed, ripacsos? Lóra ülsz: s szép ember lettél.</p>
				<p> Nem kapsz pénzt kölcsön? Lóra ülsz: s helyedbe hozzák.</p>
				<p> Nem kap rajtad az imádott hölgy? Lóra ülsz: s beléd bolondul.</p>
				<p> Gyáva vagy, félénk vagy? Lóra ülsz: s vitéz fogsz lenni.</p>
				<p> A szegény lutheránus papot tiszteletesnek címezik, ha
                  gyalog jár, s mikor lóra ül: miniszterek és delegációk elismerik róla, hogy
                  „prépost”.</p>
				<p> A ló az embernek megnemesítő része.</p>
				<p>Már a rómaiaknál „eques” volt a nemes ember címe, s a
                  székelyeknél az előkelőket «lófő» címmel tisztelték meg. Még a szentek között is
                  van két lóháton megjelenő: Szent Márton és Szent László; – eleget is zúgolódik a
                  svábhegyi keresztyén polgártárs, mikor a Szent László templomában az oltárképet* meglátja, hogy hát már ő azt a lovat is hozzáimádja-e a
                  szenthez. A régi istenek közül azonban csak az egy Apolló tartott lovakat: egy
                  négyes fogatot a phaétonja számára, s egy hátaslovat, a
                     Pegazust, mikor poétázott.</p>
				<p>A Pegazusnál azonban sokkal többre becsüli a világ az olyan jó közönséges
                     félvért.+</p>
				<p>Ezt a tapasztalást Kálmán
                  barátunk tevé.</p>
				<p> Úgy találta, hogy mindaz, amit az iskolában tanult, amit a fejébe fölszedett, nem
                  viszi őtet olyan gyorsan előre, mint egy jó hátas paripa.</p>
				<p> Az ifjúság úgy tekintette, mint előhaladó vezérét. Az előkelő szalonokban
                  szívesen látott vendég lett. Tekintélyes uraságok megtisztelék barátságukkal.
                  Hajdani iskolatársak alázatosan kezdtek hozzá folyamodni becses pártfogásáért, s
                  elegáns úrfiak megtisztelék azzal, hogy pénzt kértek tőle kölcsön.</p>
				<p> De különösen észrevehette lovaggá lételét a Decséry-háznál. Télre ismét
                  visszaköltözött a hercegnő Pestre, s azon időben Kálmán mindennapos volt a
                  háznál.</p>
				<p>Megtanult szellemdús s mulattatólenni. A mély értelmű
                  költői beszédek helyett hozzászokott, hogy okosan társalogjon a napi események
                  fölött, s a nemesebb emberszólás művészetében gyakorolja magát.*</p>
				<p> Decséryék által a nádori udvarnál is be lőn mutatva. A
                  nádornak akkor harmadik neje volt; s a fejedelemnő éppen fiatal anya, kinek
                  kedveért a budai udvar minden tőlünk telhető fénnyel lett elárasztva.</p>
				<p>Őfenségeik különösen kitüntették a deli ifjút, kinek egy udvari bál alkalmával
                  hírhedett magántáncátis megengedtetett bemutatni.*</p>
				<p> E táncáért valamennyi fiatal hölgy belészeretett, s Dorothea grófnő, ki ezúttal
                  először volt bemutatva a nádori udvarnál, a főhercegnő által üdvkívánatokkal lett
                  fogadva, kegyes célzatokkal, miktől a madonnaarc szépen elpirult.</p>
				<p> (Dorothea grófnő nem engedte az arcát udvari bálok alkalmával soha
                  kifesteni.)</p>
				<p> Őfensége a nádor maga is kegyeskedett több ízben leereszkedő szóváltásba
                  bocsátkozni Kálmánnal. Mondta neki, hogy az atyját is ismeré: jó katona volt.
                  Fejedelméért ontotta vérét.</p>
				<p> Kálmán nyilvánítá őfenségének, hogy az ő ereiben is atyja vére buzdul.</p>
				<p> – Csak aztán semmi krónikaírás!</p>
				<p> A csittvári krónika történetét nem bírták még elfelejteni.</p>
				<p>Amennyi parfüm, tömjén, pézsma az úri termekben, azokon még mind keresztülérzik a
                  Rákóczi korabeli dohos hagyományok szaga! A kábító cosmeticumok+ még nem járták át eléggé a nagyot botlott ifjút.</p>
				<p> De hiszen botlását eléggé igyekezett helyrehozni.</p>
				<p> Őfensége nem kételkedett előtte több alkalommal kifejezni azon legmagasabb
                  nézetét, miszerint Decséry főispán ismét egyikét tartotta azon remek beszédeknek,
                  melyek a tapintatos és lojális hazafiúi politika irányzatát legjobban
                  kifejezik.</p>
				<p> Ez aztán közvetett dicséret volt Kálmánnak, miután köztudomású, hogy a főispán
                  beszédeit ő készíti.</p>
				<p> Kitavaszodván az idő, meg lett engedve Kálmánnak, hogy a Decséry úrhölgyeket
                  kísérve, ő is ellátogasson az alcsuthi nyári palotába,
                  hol a fejedelmi család a meleg hónapokat tölté.</p>
				<p> A nádor családja itt egészen fesztelenül élt; körülvéve a néptől s nem zárkózva
                  el tőle. A főhercegnő akárhányszor ellátogatott a szegények gunyhóiba mint betegek
                  ápolója, újszülöttek keresztanyja, s mostohagyermekei és saját szülötte együtt
                  játszottak a parasztgyermekekkel. Maig is él még az a földész, most már
                     hatvanévesöreg, ki akkor mint kicsi gyerek,
                  felkiabált a nádori palota erkélyére: „Palatinus Pista,
                  gyere le már játszani!” S akinek a bodzafa puskájából olyan hatalmasan lövöldözött
                  s akinek a fekete kenyeréből olyan jóízűet evett a játék után a Palatinus
                  Pista.</p>
				<p>Itt a rózsalugosoktólillatos pázsiton sokszor látták
                  a kegyes főhercegnőt, akkor mosolygó ifjú hölgyet, ki mindig fehér ruhát viselt,
                  kisfiát ölében tartva, mostohagyermekeitől körülvéve, hallgatni a deli ifjú
                  tréfáit; ki mulatságos népmeséket regélt a kis főhercegnek, miket ő is
                  nagyanyjától hallott; valóságos eredeti magyar népmeséket Csalóka Péter
                     kalandjairól, a tréfás cigányokról, a hamis
                  diákokról; itt dalolta neki a néprománcokat a székely juhászról, a Hófehérkéről, s
                  megmutatta neki a fekete palatáblán egy fehér irallal,
                  hogyan lesz egy vadászból meg három tolvajból utoljára gólya. Amiken a kis
                  főherceg olyanjól el tudott+
                  mulatni. A főhercegnő pedig annak örült, hogy gyermekét kacagni hallja. A nádor
                  aztán gyönyörködött valamennyinek az örömében.</p>
				<p> S mindennek az lett a vége, hogy Kálmánnak sokkal többet használtak a székely
                  juhász danái s Csalóka Péter meséi, miket nagyanyjától hallott négyéves korában,
                  mint mindaz, amit azóta tanult.</p>
				<p>Egy napon azzal a kellemes hírrel lepte meg Decséry hercegnő Kálmánt, hogy e
                  napokban meg fogja kapni kineveztetését titkárrá a Locumtenentialehoz.*+</p>
				<p> Nagy lépés egyszerre.</p>
				<p> Ez alkalommal előhozta a hercegnő azt is, hogy a kis főhercegnek e napokban lesz
                  legmagasabb születésnapja, mely alkalommal igen szerencsés ötlet volna Kálmántól,
                  ha, mint egykor versírással foglalkozott ember, egy csinos kis névnapi üdvözlő
                  költeményt szerezne, s azt a magasszüléknek megi’
                  küldené.</p>
				<p> Kálmán ajkába harapott. Nem elég az embernek azt tudn-hogy szerencséjét egy
                  ölbeli gyermeknek köszönheti, hanem még erről nyugtatványt is adjon; sőt még a
                  nyugtatvány versekbe is szedje.</p>
				<p> – Bocsásson meg, hercegnő! – szólt fejét fölemelve. – Nagyanyámnak meg kelle
                     fogadnom,hogy sohasem írok semmiféle
                  költeményt.</p>
				<p>– Úgy? – monda a hercegnő, különös hangnyomattal. – Úgy ne tegye ön. Amit önnek a
                  nagyanyja parancsolt, azt tartsa is meg. Én csak
                  kértem.</p>
				<p>Engedte utána értetni, hogy pedig én is nagyanya volnék
                  önre nézve.</p>
				<p> Hanem aztán nem hozta neki elő többé a verset.Amiknek
                  Kálmán nagyon örült. A gratuláló versektől mindig iszonyodott. Olyan az, mint a
                  csók a kesztyűs kézre.
               </p>
				<p> Két nap múlva aztán kezében volt a kineveztetés amaz irigyelendő hivatalra.</p>
				<p> Ennek az áldomását meg is kellett inni.</p>
				<p> Kálmán meghívta lakomára magához ifjú ismerőseit; azok között természetesen
                  Bálvándyt is, akivel igen jó cimboraságban élt, amióta ő is lovat tartott. A
                  lakoma vidám volt és költséges. Kálmánra mindenki ivott egy tósztot;
                  felmagasztalták, mint az ifjúság szemefényét, mint gavallért, mint nagy
                     férfiút,mint leendő honatyát, mint bőkező háziurat.
                  Biróczy kifogyhatlan volt az élces áldomásokban. Bálvándy felköszönté Kálmánt,
                  mint mindenütt legyőzhetlen vetélytárst, ki őt mindenütt kivetette a nyeregből,
                  ahol csak asszonyszem előtt versenyeztek. A sok áldomás végén természetesen, hogy
                     mindenpoharat, tányért, csészét összetörtek. Ennek
                  már így kell lenni. Van az üvegesnél és a porcelánárusnál még elég.</p>
				<p> Mikor aztán virradatra nem tudott a fiatalság a maga hevétől hova lenni,
                  valamelyik bohó megpillantotta a víkardokat a falon, s azt indítványozta, hogy
                  csináljanak egy rohamot, kiki a maga bálványozott hölgye nevéért. Csak
                     karmantyúra. Aki az első három vágást adja, az a
                  győztes.</p>
				<p> Jó lesz! A teremben hirtelen félretoltak széket, asztalt, sorsot húztak, ki kinek
                  jusson. Biróczy felkapaszkodott egy asztal tetejére, ő lesz majd a bíró.</p>
				<p> A cimborák felrakták a sodrony álarcokat, felhúzták a szarvasbőr kesztyűket, s
                  megmutatták, ki mit tanult.</p>
				<p> A két vitéz, ki a többit mind legyőzte, Kálmán volt és Bálvándy.</p>
				<p> „Ne mennénk ki egész testre?”</p>
				<p> „Jó lesz; vívjunk egész testre.”</p>
				<p> „Plasztron nélkül?”</p>
				<p>„Minek a plasztron?”+</p>
				<p>
                  A két szeleburdi azzal egymásnak rohant s úgy elpüfölte
                  egymást jó barátságból, hogy mikor kifáradtak, s az ingeiket levetették, arasznyi
                  veres daganatokkal volt tele mind a kettőnek karja, oldala, melle, néhol a bőr is
                  fel volt repedve. Szerencse, hogy a kardok tompák voltak.</p>
				<p> Milyen dicsőség volt az!</p>
				<p> Az egész társaság elismeré, hogy Kálmán úgy verekszik, mint egy viador!</p>
				<p> Bálvándy azt bizonyítá, hogy még keményebb legénnyel nem akadt össze soha. S az
                  az egy ütés, amitől a kezén két köröm egyszerre megfeketült, még két hét múlva is
                  fájni fog. Elismeré saját hibáját, miszerint ő mindig a kard lapjával üt, míg
                  Kálmánnak minden vágása tökéletes élvágás.</p>
				<p> Azzal aztán elváltak valamennyien mint a legjobb cimborák, s korán reggel mentek
                  aludni.</p>
				<p> Kálmán is lefeküdt, de nem jött szemeire álom. Elbámulta damasztfüggönyein a
                  cifra virágokat, és azt gondolá:</p>
				<p> „Hogy csalom én itt mostan a világot! Hiszen én nem vagyok sem úr, sem lovag, sem
                  víg cimbora, sem viador. Sem gazdag szülők örököse, sem fejedelmek pártfogoltja.
                  Sem nagy ember, sem felfelé haladó hivatalnok, sem irigyelt udvarló. Ez a pompa,
                  ez a pazar fény, mi körülvesz, nem az enyém, nem igaz. Ez csak bitorlás, csak
                  hazugság, csak világámítás. Nem vagyok én semmi, csak egy veszendő költő, kit
                  családja ki fog tagadni, ki előtt az úri termek bezárvák, kinek nincs más
                  hivatása, mint szenvedni és elveszni. És mégis az vagyok. Semmi sem vagyok más. A
                  többi csak hazugság. Meddig tart még?”</p>
				<p> – Óh nem lehet a lelket elhagyni magától!</p>
				<p> Elfelejtheti valaki szerelmét, el bosszúját, elvesztett gazdagságát; de múzsáját
                  soha!</p>
				<p> Visszatér az hozzá, akárhányszor elűzi s gyönyörökkel árasztja el szívét,
                  aminőket asszony ajka nem nyújt.</p>
				<p> Ovid a korbácsütés alatt is verset zokog: „Jaj, jaj, kedves apám, több verset
                  szám ki nem ejt már!” S a sors korbácsütésére a lant
                  harmóniája zendül. Ez vigasztal, ez elevenít,ez
                     megöl!
               </p>
				<p> Hiába vernek neki gáncsot, hogy elbukjék, csillag van a fején, mely újra égnek
                  emeli.</p>
				<p>Hiába mondják neki, hogy „nincs aki megértsen!” Zeng a
                  köveknek, mint Orpheus; zeng a tengernek, mint
                     Ossian; zeng a pusztának, mint Petőfi;* zeng a börtönfalaknak, mint Balassa,* vagy ami érzéketlenebb sziklánál, pusztánál, tengernél:
                  zeng a papoknak, mint Dante.</p>
				<p>Ez nem hagyta Kálmán szemeit lezáródni, álmodni.+</p>
				<p> „Meddig tudom még eltitkolni, hogy én és a lelkem nem járunk egy úton? Hogy
                  szomjan jövök ki a tivornyából, boldogtalanul a szerelmi légyottról, megalázva a
                  dicsőségből?”</p>
				<p>Hálószobáinak ablaktáblái be voltak téve, hogy sötét legyen; de dolgozó
                  szobájában egy tábla nyitva volt s azon keresztül, a rózsaszín függöny szövetén
                  átszűrődő napsugár odavilágított asztalára.+</p>
				<p> Azt képzelé, hogy lelke ott üt az asztal mellett.</p>
				<p> Az üres papírlapon ottan hever az írótoll hónapok óta érintetlenül.</p>
				<p> Híven megtartá fogadását: költeményt nem írt; hivatalos firkálásra pedig csak
                  ezentúl lesz alkalma. A toll heverhetett.</p>
				<p>Egyszer aztán úgy tetszik neki, mintha az elhagyott toll megmozdulna magától,
                  szárnyával fölfelé emelkedve; mintha íráshoz dűlne
                  féloldalt s a rózsaszínű napsugárban rezgő hegyével betűket írna az alatta fekvő
                  lapra.</p>
				<p> Aha! A régi mese a magától író tollról! A pók, mely
                  fonalát a toll szárnyához köti, s annál fogva azt fölemeli! Gondolá magában, s
                  aztán elaludt.</p>
				<p>Mikor nagy későre felébredt, eszébe sem jutott reggeli víziója a magától író
                  tollról. Rossz szájíze volt, és azt képzelte, hogy a hajszálai+ fájnak. Ez az úri mulatság mégis igen sikeres találmány a gondolatok
                  megölésére.</p>
				<p> Másnap a nádorhoz ment el megköszönni a magas kegyet, s aznap Decséryéknél
                  ebédelt.</p>
				<p> A hercegnő dicsekedve mondá neki, mily kegyben áll Kálmán – a kis főhercegnél.
                  Gyakran emlegeti őt, s a gólyává lett vadászt már megtanulta lerajzolni utána.</p>
				<p> E napon Dorothea grófnő is nagyon kedves volt.</p>
				<p> Arca gyakran elárulta, hogy valami titka van Kálmán előtt, amit nagyon szeretné,
                  ha valaki besúgna neki.</p>
				<p> A hercegnő volt az a valaki.</p>
				<p> – Ön nem is sejti, hogy Dorothea miben töri a fejét?</p>
				<p> – Ah mama – szólt a grófnő szégyenkedve.</p>
				<p> – No, mutasd meg neki – unszolá őt a hercegnő –, ő ért hozzá, ő illetékes
                  bíró.</p>
				<p> – Mi az? – tudakolá Kálmán kíváncsian.</p>
				<p> – Hát mivel önnek nem szabad verset írni – mondá a hercegnő, mosolygó
                     oldalpillantástvetve duzzogástól piruló unokájára
                  –, Dorothea írta meg az üdvözlő verset az ön kegyeltjének születésnapjára.</p>
				<p>Azzal félig erőszakolva elvevé Dorotheától a félig örömest odadott+ verset, s odanyújtá azt Kálmánnak.</p>
				<p> Dorothea az ablak felé fordult, mint aki neheztel; de lopva mégis
                  visszapillantott Kálmánra, amíg az költeményét elolvasá.</p>
				<p> – Én nem tudtam felőle semmit – magyarázá a hercegnő –, neki magának jött az a
                  gondolatja, hogy ha ön nem írhatja meg a költeményt, megírja ő ön helyett.</p>
				<p> (Biz’ ez jó is lesz így – mondá magában Kálmán –, én, aki értek hozzá, nem
                  költhetek azért, hogy neked tessem; hanem te, aki nem tudsz hozzá, fogsz verselni,
                  hogy nekem tessél.)</p>
				<p> – Nos, mit vél ön róla? – unszolá a bírálatot a hercegnő.</p>
				<p>Bizony nehéz volt véleményt nyilvánítani. Mert ha a költőt engedi Kálmán
                  beszélni, az nagyon fanyar észrevételeket fog tenni. Az eszmék kezdetlegesek;
                  ismétlés a gondolatokban; ok nélkülszószaporítás; nem
                  jól választott szavak, a kifejezésekben semmi numerus;
                  teljes érzéketlenség a mérték és a cezúra iránt, dissonaló hímcadentiák,* sőt többnyire csak klapanciák,+ a leányágra jutott líra erőtlen kifejezése az egészen.</p>
				<p> Hanem ha a szerelmest engedik beszélni! Ah, az egészen mást olvasott belőle.</p>
				<p> Isteni erőfeszítése egy szerető nemtőnek, ki gyönge szárnyaival leláncolt
                  Prométheuszát fel akarja ragadni a földről. A szerelem önfeláldozásának tanújele.
                  Tündéri szerelemvallomás ez: álomjelenet alakjában.</p>
				<p> Az imádott szív így adja tudtul a rokon léleknek, hogy vele együtt érez, hogy
                  szereti azt, amit ő. Hogy vetélytársnéjára, a múzsára nem féltékeny; a szerető
                  férfi bálványának oltárára teszi le áldozatát ő is; – az nem kérdés, hogy mit.</p>
				<p> – Nagyon szép – mondáKálmán, és ha szíve súgta ezt,
                  nem is hazudott.</p>
				<p> – Óh nem – tiltakozék Dorothea –, én nagyon tudom, hogy sok hiba van benne.</p>
				<p> – Így szép, ahogy van. Aláírhatja a grófnő nevét.</p>
				<p> – Én nem azért mutattam ezt meg önnek, hogy dicsérje, hanem hogy hibáit igazítsa
                  ki.</p>
				<p> – De hisz akkor ketten írnók a verset, s mind a kettőnk nevének kellene alatta
                  állani.</p>
				<p> – Hát álljon ott mind a kettő – mondá elhamarkodva Dorothea.</p>
				<p> A hercegnő sietett a rendes kerékvágásba terelni a társalgást.</p>
				<p> – Az még korán volna. Jobb lesz, ha felvilágosítja ön alaposan Dorotheát a
                  technika hibái felől; aminek szabályait ő nem tanulta.</p>
				<p>Kálmán tehát kapott az alkalmon, hogy oktatást adjon a grófnőnek a prozódiából;
                  hogy felvilágosítsa, mi az a rím, mi az assonance; tartott neki előadást a
                  numerusról, a magyar nyelv türelmetlenségéről az inverziók iránt, a különböző
                  metrumokról, mik közül a jambust a magas sarkú múzsa, a
                     trocheust+* a magas ruhájú kedveli; és a többi…</p>
				<p> Ezek folytán Dorothea még öntanulmány szerint is tudott igazításokat tenni
                  üdvözlő költeményén. Úgy ment el az rendeltetése helyére. Meg is tette a hatását
                  kétségtelenül.</p>
				<p> S ettől fogva Dorothea grófnő, úgy látszott, hogy beleízlelt a versírásba.</p>
				<p> Mindennap egy-egy új költeménnyel lepte meg Kálmánt. Ártatlan dolgocskák voltak
                  azok: gyermeteg lélek tétova gondolatjai, miket a hő fantázia lángjai nem lobognak
                  át.</p>
				<p> De a szerető szív nem kérdezte azt, hogy minő versek, csak azt, hogy versek.</p>
				<p> Áldozatgalambok az ő istennőjének oltárán, melyen neki tiltva van tüzet
                  rakni.</p>
				<p>Kálmánnak az tetszett legjobban, hogy a családtagok Dorotheát kezdték „kis
                     költőnőnek+” címezni enyelegve.</p>
				<p> Ez pedig kétértelmű szó: jelenthet „költőnét” is.</p>
				<p> Azért Kálmán nagyobb gyönyörrel melengette szívét a naiv verselésnél, mint Byron,
                  Goethe, Tasso minden lángjánál.</p>
				<p> „Hajh, ha egyszer te fogod azt megérezni, ahogy az én lángom lobog! – Hogy
                  megégsz tőle!”</p>
				<p> Hogy elveszesz akkor!</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> A tél közelgett, a budai várlakban fényes idényhez készültek. Három udvari bál
                  volt tervezve a farsangra, s két hangverseny és műkedvelői előadás; az elsőbbek az
                  adventre, az utóbbi húshagyó keddre. Az előkelő körökben nagy volt a titkos
                  összeesküvés – a báli toalettek fölött, s a bécsi és pesti művészek előre meg
                  voltak híva az ünnepélyekben részt venni.</p>
				<p> A Decséry palotában is voltak, akik előre álmodtak a jövendő élvezetekről. Ennek
                  a farsangnak még más örömei is lehetnek. A hallgatag viszony az ifjú pár között
                  annyira köztudomású volt már, hogy a műkedvelői előadás rendezői Dorothea grófnőt
                  és Kálmánt meg sem kínálták a játékban való részvéttel; ily előrehaladt
                  stádiumában a szívviszonyoknak már nem volna illendő egy kiszemelt párnak
                  nyilvánosan együtt játszani.</p>
				<p> Azonban mind ez édesterveken és ábrándokon egy fekete
                  keresztet húzott kasul a sors.</p>
				<p> A legifjabb főherceg: a család kedvence, egy őszi délután torokgyíkot kapott, s a
                  világ minden híres orvosa sem bírta megakadályozni, hogy harmadnapra el ne
                  repüljön oda, hol az angyalkák kardalához fejedelmi gyermekek hangjára is van
                  szükség.</p>
				<p> E szomorú balvégzet hamuba döntött minden ragyogó előkészületet. Az udvar gyászt
                  öltött, bálokról, hangversenyekről lemondtak; sok főúri család visszaköltözött
                  Bécsbe, hogy a telet ne töltse e szomorúvárosban;
                     Budapest elsötétült egyszerre: ez a gyász betakarta
                  az egész fővárost.</p>
				<p> A főhercegnő kedélye meg volt törve; nem volt rábírható, hogy alcsuthi kastélyát
                  elhagyja; ott akart maradni kedves halottja közelében, s mikor már a késő zord
                  idők beálltak, még akkor is mindennap bejárta azokat a helyeket, ahol kis
                  kedvencével a napsugáros délutánokat végigenyelegte: ahol ő az aranyszárnyú
                  pillangók után kis kezeivel kapkodott. Most már sárga levelek est-lepéi, s majd a
                  beköszöntő tél hófelhőinek fehér éj-pilléi szállongnak ott a levegőben.</p>
				<p> A főhercegnőt még a hópelyhek is ott lepték Alcsuthon. Nem volt rábírható, hogy
                  Budára felmenjen. Egész napokat eltöltött kis gyermeke egykori szobájában:
                  elnézegette annak apró ruhácskáit, játékszereit; gyönyörködött abban a kis ákombák
                  rajzban, amit a gyermek a gólyává alakult vadászról rajzolt palatáblájára. Az
                  drágább remekmű volt rá nézve Rafael minden munkájánál.</p>
				<p> S ha megtudta, hogy beteg gyermek van a faluban, azt meglátogatta mindennap:
                  órákat eltöltött az ágyánál.</p>
				<p> A beteg gyermekek pedig rettegtek tőle.</p>
				<p> Miért rettegtek tőle?</p>
				<p> Azért, mert a főhercegnőoly csodálatos dolgokat
                  suttogott füleikbe. Hízelgett nekik, csókolgatta őket, s hízelgés és csókok közben
                  arra kérte őket suttogva, hogy majd ha elmennek az égbe (hisz minden gyermek az
                  égbe jut), vigyenek izenetet az ő kedves gyermekének tőle, mondják meg neki, hogy
                  anyja mindig, de mindig csak őrá gondol.</p>
				<p> A beteg gyermekek ezért remegtek a főhercegnő látogatásától. A gyermekek, tudja
                  Isten miért, úgy nem szeretnek az égbe menni, még ha oly kedves bajtársnak kell is
                  izenetet vinni innen.</p>
				<p>Esténkint pedig bezárkózott szobájába a főhercegnő, s késő éjig a fisharmonica* mellett ült és zsoltárokat énekelt az orgonahang
                  mellett. Protestáns volt. Úgy+ sajnálta mindenki, aki gyászát ismeré. Kálmánt is nagyon meghatotta kis
                  pártfogójának halála.</p>
				<p> Érezte tán, hogy több gyermekmeséketnem fog ő regélni
                     mársenkinek.</p>
				<p> Igen szép, mély költészettel átérzett költeményt szerzett a kedves gyermek
                     halálára. Most nem kellett őt arra felszólítani,
                  mint a születésnapi gratulációra. Most nem volt előtte akadály nagyanyjának
                  tilalma, nem önérzetének büszkesége. A holt fejedelmi gyermeket megénekelni már
                  nem hízelgés.</p>
				<p> A főhercegnő imakönyvébe tette e költeményt, s sajátkezűleg írt levélben köszönte
                  azt meg a költőnek. Azt ígérte neki levelében, hogy bárminő kívánsága lesz valaha
                  az életben, amelynek teljesültét ő előmozdíthatja, tudassa vele, s legyen bizonyos
                  afelől, hogy legigazibb pártolójára talál benne.</p>
				<p> Kálmánnak e gyöngéd együttérzés olyan jogokat adott a nádori udvarnál, mely miatt
                  őt sok magas állású úr irigyelte.</p>
				<p> A budai várban pedig hivatalos egyformasággal folytak a napok.</p>
				<p> Őfensége mindennap kihallgatást tartott, s nem voltak olyan napjai, amiket saját
                  nyugalmának külön szakított volna.</p>
				<p>A budai várpalota akkor nagyon egyszerű volt. Félölnyi
                  vastag falait csak papírszőnyegek boríták, nem atlasz és márványozás, mint most; a
                  kihallgatási termének bútorzatán nem volt sem aranyozás, sem bársony, székei,
                  kerevetei fehér mázzal fényesítve s zöld bőrrel bevonva. S amilyen volt a
                     kihallgatásiterem, olyan a várakozás-terem+ is. Oldalt hosszú támlátlan kerevetek, középett egy
                  posztóval beterített asztal, melynek egyik végén a nádori titkár ül, s jegyzi az
                  egymás után érkezőket; kiket aztán őfenségéhez egyenkint bebocsát.</p>
				<p>Ez a hivatal éles észt, nagy tudományt igényel. Megtalálni a rang fokozatát, az
                  értékét a bejegyzett névnek, s aszerint megítélni, ki bocsáttassék+ be elébb, ki utóbb. Megismerni a „grata personát*”, akinek mindenek fölött elsőbbsége van. Még a
                  tárgyakat is megválogatni; mert jön néha olyan nagy úr, akinek a közleménye nagy
                  hiábavalóság, s olyan kicsiny úr,aki fontos ügyben
                  jár; az utóbbié az elsőbbség. S ha aztán egy-egy kihallgatott nagyon sokáig ott
                  felejté magát a nádornál, be-bemenni a kihallgatási terembe valami irattal, hogy
                  figyelmeztesse az illetőt, hogy más dolog is van itten. Ez rendkívül fontos
                  hivatal.</p>
				<p>Most is tele van a várakozási terem. Mindenféle
                  osztályai a társadalomnak képviselve vannak benne: egyházi méltóságok, nagy
                  aranykereszttel mellükön, violaszín palásttal hátukon, fényes díszruhás
                  küldöttségek s kopott fekete ruhás özvegyasszonyok; vedlett rókaprémes öreg
                  uracskák, hímzett frakkos külföldi nagyságok; falábos+
                  obsitos katonák, kik csoportokba gyülekezve magyarázgatják egymásnak, micsoda
                  ügyben jöttek ide, s kérdezgetik a titkártól, ki van most benn őfenségénél.</p>
				<p> „A török követ, Abdi basa.”</p>
				<p> „Ah, a török követ! No, az csak hadd legyen ott hát.”</p>
				<p> Vajon mi nyelven beszélhetnek együtt?</p>
				<p> Most egy új alak érkezik; már a külső teremben hirdeti sarkantyúpengése, hogy
                  katona.</p>
				<p> Sátory őrnagy az: teljes katonai díszöltözetében, minden érdemrende felrakva
                  mellére.</p>
				<p> Ő nem hoz magával papirost, élő szóval fogja előadni ügyét, s az olyan hangon fog
                  történni, hogy bizony meghallhatja az ajtón keresztül is az egész frekvencia.</p>
				<p> A titkár udvariasan feláll előtte; ő pedig méltóságos léptekkel foglalja el a
                  tért.</p>
				<p> – Ki van odabenn őfenségénél? – kérdi stentori
                  hangon.</p>
				<p> A titkár tudja már, hogy szóval felelni itt hasztalanság, s mutatja neki a leírt
                  nevet.</p>
				<p> – Ah, a török követ. Nagyon jól van! Kik vannak előttem felírva?</p>
				<p> A titkár megmutogatja szépen.</p>
				<p> – Kalocsai praelatus? Természetes. Ecclesia praecedit.
                  Ki a másik?</p>
				<p> Megmutatják neki.</p>
				<p> – Áh, a kancellár kurírja! Fontos izenettel. Övé az elsőbbség. Hát még ki?</p>
				<p> Új nevet mutatnak.</p>
				<p>– Áh. A jászkun alkapitány deputációval? Hadd menjen+
                  előttem a főkapitány őfensége elé. Ki más?</p>
				<p> A titkár hátra mutat.</p>
				<p> – Mi? Szegény iskolamester özvegye? Özvegyasszonynak elsőbbsége van. Hát
                  aztán?</p>
				<p> Több nevet végighúz ujjával.</p>
				<p> – Septemvir, tabularis assessor? Ezek várhatnak.</p>
				<p>Ezt a szót egész indulatos kitöréssel ejté ki a hadastyán.*</p>
				<p> Éppen ezek feküsznek a gyomrában. Éppen ezek ellen jött a panaszát kiönteni
                  őfensége előtt.</p>
				<p> Mert már nem csupán a fiskálisokkal veszekedik Csollán perének húzása halasztása
                  miatt; most már a bírákra került a sor.</p>
				<p>Azokat is végigostromolta. Nem használt semmit. A válóper mászik nagy
                  csigaléptekkel, egyik fórumtól a másikig, s mikor arasznyit+ haladt, megint visszaküldik.</p>
				<p> Szégyen, gyalázat ez!</p>
				<p> Az embernek joga van egy óriási nagy birtokhoz, de nem tudja végit érni, hogy ezt
                  a jogát kimondják.</p>
				<p> Ezért az a nagy haraggal kiejtett szó: „ezek várhatnak.”</p>
				<p> Kóstolják meg már egyszer ők is a várakozást.</p>
				<p>A terem egyre szaporodikújabb tisztelgőkkel, a titkár
                  sorba jegyzi neveiket; a török basa pedig megvárakoztatja valamennyit. Hja, az
                  fontos ügy lehet, amiben most Törökország értekezik Magyarországgal.*</p>
				<p> Sátory őrnagy felhasználja e hosszú pauzát, hogy beszédbe elegyedjék a
                  kihallgatási terem egyes csoportozataival, azazhogy beszél ő azoknak, azok meg
                  hallgatják. A főpapok, a küldöttségek és a diplomaták.</p>
				<p> Valamennyinek egy tárgyról beszél: azokról a pernyújtó, húzó-vonó, vérszívó
                  prókátorokról s azokról a velük egy kézre dolgozó bírákról.</p>
				<p> – Az egyik a rabló, a másik az orgazda! Jaj annak, aki minálunk processzushoz
                  kezd! Az unokái sem érik végét. Valamennyi bíró, valamennyi dicasterium van, azt
                  mind valamennyit egy Strafkompániába kellene
                  összecsapni, s elküldeni három esztendőre sáncra!
               </p>
				<p> Hadd hallják a jelenlevő septemvirek és tabularis assessorok!</p>
				<p> Hadd egye őket a méreg.</p>
				<p> S a méreggel való etetésben voltaképpen maga az őrnagy úr jön legpaprikásabb
                  kedélyállapotba; a szűk díszegyenruha is hevíti, meg az a sok emberi meleg abban a
                  zsúfolt várakozási teremben; az arca egészen nekiveresedett már, s a szemei
                  fehérén meglátszanak az erek.</p>
				<p> De még azt az alkalmat sem akarja elszalasztani, hogy annak a hímzett frakkos
                  franciának, aki szinte ott várakozik, a csókaorrú
                     sabbeszteklivela hóna alatt, jó magvas
                  franciasággal szintén elne mondja, micsoda kriminális
                  gonosztevők ebben az országban mind a prókátorok, mind az esküdtektől kezdve, fel
                  a legmagasabb fórumokig, valamennyi törvénnyel foglalkozó farizeusok és írástudók,
                  akiket ő most mindjárt úgy el fog áztatni őfenségénél, hogy nagy csoda lesz, ha
                  valamennyit rögtön el nem csapja, s minden ezentúli processzust a hadi
                  törvényszéki auditorokra bíz, ahogy ez Törökországban van, és úgy van nagyon
                  jól.</p>
				<p> A szegény megfogott idegen hiába szabadkozik, hogy ő egy szót sem ért franciául,
                  mert ő olasz; mindegy! Meg kell őneki mindazt hallgatni, ami neki van szánva.
                  Szabadkozásai, a szája mozgásáról s a válla vonogatásáról ítélve, úgy vétetnek a
                  semmit nem halló úr által, mintha az ő általa vádlottakat mentegetni próbálná, s
                  annál inkább megcáfoltatnak.</p>
				<p>Szerencse, hogy a teremben jelenlevők egy része olaszul, más része franciául,
                  legnagyobb része pedig se olaszul, se franciáulnem
                  ért, s így a párbeszéd humoristicumát nem foghatja fel; de a kalocsai prelátus
                  őméltósága mindkét nyelvet érti, s annálfogva emberfölötti erőt kell azon belső
                  orgánumai ellen alkalmaznia, melyek a kacagás küljelenségeit előidézik; hogy ki ne
                  törjön belőle a jókedv, s az egész gyülekezet láttára, a fejedelmi előteremben,
                  azon violaszín-palástosan és aranykeresztesen, homéri hahotával* ne háborítsa meg az ünnepélyes düdörgést.*</p>
				<p> Még azután a sarokban ülő özvegyasszonyt is fölkeresi a fényes huszárőrnagy a
                  maga részvevő közlékenységével.</p>
				<p> – No, ugye magát is azok a gonosz rossz prókátorok, s azok az elátkozott
                  törvényszékek juttatták ilyen nyomorúságra </p>
				<p>Nem biz azt, mert az szegény egy kis nyugdíjért jött folyamodni. De hiába+ mondja azt! Sátory őrnagy biztosítja őt afelől, hogy
                  meg fogja mondani őfenségének, mihelyt bejuthat hozzá, hogy idekinn is ül egy
                  szegény özvegyasszony, akinek mindenét elharácsolták ügyvédek és assessorok;
                  amitől aztán a szegény asszony egészen kétségbeesik.</p>
				<p> De mikor juthat már be őfenségéhez az őrnagy?</p>
				<p> Most megint érkezik a terembe valaki, akit meglátva, egyszerre fölugrik helyéből
                  a titkár, s elébe siet üdvözölve.</p>
				<p> Mind odanéznek, az őrnagy is: ki az? Egy fiatalember. Csinos arc, divatos
                  viselet, de semmi kitüntető külsőség. Legtöbben nem is tudják, kicsoda. Egy, kettő
                  látta már talán, s megint elfelejtette: a tabularis assessorok. Hanem Sátory
                  őrnagy nagyon jól ráismer.</p>
				<p> Ez a „gyerek”,akit ő Korcza fiskálisnál egyszer oly
                  keményen lehurrogatott,s aki ugyanakkor néző publikuma
                  volt annak a krétával folytatott párbeszédnek, mely Korcza fiskális diadalával
                  végződött.</p>
				<p> A rossz suhanc!</p>
				<p> S még a titkár fölkel, s eléje megy.</p>
				<p> No bizonyosan afféle kutyúpajtások. Bálcimborák! Innen az a nagy barátkozás.</p>
				<p> Egyszerre félrefordítja azonban az érkezettről a figyelmet azon várva várt
                  körülmény, hogy a nádor termében az ajtó felé közeledő léptek hangzanak. Végre
                  valahára a török követ ajánlja magát.</p>
				<p> Mindenki kíváncsi rá, aki belépni nem látta. Török követet nem minden nap
                  mutogatnak Budán.</p>
				<p> Egy Abdi basát! Szép, mellig érő szakállal,tizenhét
                  rőf patyolat turbánnak tekerve feje körül, s abban egy
                  kócsag tollseprű dugva gyémánt forgóval, rajta sarkig érő kaftán
                     pamlagszövetből,hasán indiai shawl, abból türkizes
                  pisztolymarkolatok, ezüstnyelű handzsár kandikálnak elő. – Aztán kilép helyette
                  egy huszonöt éves, szakálltalan fickó, fején egy veres posztó bográccsal,
                  pantallonban s kék attilában: s higgye el neki valaki, hogy ő Abdi basa!</p>
				<p> No, bizony ezért az emberért nem volt érdemes ily díszes társaságot így
                  megvárakoztatni. S még hozzá a török követ nem is valami tekintélyére ügyelő
                  komoly diplomata: hanem egy vidáman széttekingető, jobbra, balra köszöntgető
                  udvaronc, ki elvégre még abba a most érkezett fiatal gyerekbe is belebotlik, azzal
                  barátságosan kezet szorít, s elkezdenek egymással diskurálni valami olyan nyelven,
                  amit megint senki sem ért; hasonlít a zsidó beszédhez; egy jelenlevő hajóskapitány
                  felfedezi, hogy angolul van.</p>
				<p> A török követ eltávozta után siet a jelentkezők névsorával a titkár
                  őfenségéhez.</p>
				<p> Nehány perc múlva visszaérkezik, s oda siet Jenőy Kálmánhoz, karon fogja.</p>
				<p> – Méltóztassék bemenni őfenségéhez.</p>
				<p> Kálmán bemegy a kihallgatási terembe, és a várakozó teremben maradtak egymásra
                  bámulnak.</p>
				<p> Sátory őrnagy megszorítja kardja markolatát, s összeszorítja ajkait, nehogy
                  akaratja ellen kiszaladjon a száján, amit odabenn magában beszél.</p>
				<p> – Hát ki ez a fickó? S kik vagyunk mi többiek idekinn? S ki vagyok én mind
                  valamennyi között? „Pikk auf!” lettem őrnagy minden
                  protekció nélkül. Lóháton megjártam Párizst ezredem élén; és Nápolyt és
                  Smolenszket. Tizenhat ütközetben láttam a halált mellettem kaszálni. A fogai
                  helyét most is viselem, s a lábam barometrum a kapott
                  golyótól. Mellemen érdemrendeket hordok hét ország uralkodóitól. S jön egy pelyhes
                  szakállú suhanc, aki senki és semmi, és azt előttem bocsátják be kihallgatásra.
                  Helyet engedtem magam előtt a papnak, a főhivatalnoknak, a külföldinek, az
                  özvegyasszonynak; de hogy valamennyünk előtt egy semmi embert, egy piperkőc fickót
                  tüntessenek ki! Hát hol akkor az igazság a földön?</p>
				<p> Az őrnagy szívében forrott a méreg. A vér agyának tolult. A feszes egyenruha még
                  növelte a hőséget.</p>
				<p> Az a fiatalember pedig nagyon sokáig benn volt a nádornál. Hiába
                  türelmetlenkedtek idekinn; nem mozdult.</p>
				<p> Vajon mi beszédjük lehet egymással? Egy olyan magas úrnak, s egy ilyen csekély
                  embernek?</p>
				<p> Sátory őrnagy mondá magában:</p>
				<p>„Én ennyi idő alatt elfoglaltam az ágyúüteget Kulmnál!*”</p>
				<p> S a fiatalember még mindig nem jött vissza.</p>
				<p> Sátory őrnagy előtt már kezdett a világ vérben úszni; mint mikor a lovas katona a
                  lőporfüst közé rohan, s nem érzi már a csata hevében, hogy él-e; mikor már
                  gyönyörűségnek képzeli a halált, a megnyugtatót a fojtó lég után.</p>
				<p> „Mért nem tudott az a golyó két hüvelykkel alább a csákómba fúródni akkor!”</p>
				<p> Kívánsága beteljesült.</p>
				<p> Azt a golyót, mely a fején átfúródik, már nem érzi az ember.</p>
				<p> Sátory őrnagy egyszerre csak arcra bukott a terem padozatán.</p>
				<p> Odafutottak, fölemelték. Meg volt halva.</p>
				<p> A nagy forróság, a visszafojtott indulat, a feszes egyenruha; – majd
                  megmagyarázza azt az orvosi látlelet, hogyan történt.</p>
				<p> Rögtön félrevitték a teremből. A kihallgatást ez eset nem zavarta meg. Legtöbben
                  azt hitték, hogy csak elájult, s majd magához tér.</p>
				<p> Kálmán csak több nap múlva tudta meg ez esetet, amikor a megholt úr kedvenc
                  trombitása elment hozzá, őrnagya rögtöni halálával együtt azt is bejelenteni, hogy
                  ő a katonai szolgálatból elbocsáttatott, s hogy szeretné, ha Kálmán őt valami
                  csendes szolgálatba besegítené.</p>
				<p> Kálmánnak könnyű volt ez, jó pajtását Decséryék egy szavára befogadták házukhoz
                  felügyelőnek.</p>
				<p> Arról sohasem volt Kálmánnak sejtelme, hogy Sátory őrnagyot bizony ő ölte meg, –
                  mikor a nádorral oly hosszasan beszélt.</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> Miről beszéltek hát olyan hosszasan?</p>
			</div>
			<div type="chapter">
				<head> A nádornál </head>
				<p>Kálmán belépett a kihallgatási terembe. Ismerős volt előtte minden helyisége a
                  várlaknak; nagyon járatos volt már benne. A nagy kihallgatási termet üresnek
                  találta, végigsietett annak falon függő aranyrámás császár-király-képei között,
                  mik rendben következtek egymás után: nagy állú Lipót,
                  csillagvizsgáló Miksa, Mátyás,* négy Nándor, József, a békekötő,* s József, a philosoph,
                  hódító Mária Theresia, megsiratott II. Lipót,* s hadviselő Ferenc; mind
                  eredeti művészi alkotások.</p>
				<p> E terembenyílik a nádor dolgozószobája: őfensége ott
                  kegyeskedett a fiatal titkárt elfogadni.
               </p>
				<p> E szobának két ablaka nyílik a Dunára, kilátással Pestre.</p>
				<p>Nem a mostani, lázas sietséggel öltözködő Pestre, hanem egy szegényes kis
                     városra. A mostani kevély Duna-sor helyén a
                     redoute-épülettőlkezdve felfelé egy puszta homokos
                  part terül, melyet az épületfa-kereskedők zsindelyes tutajai borítnak; hol most a
                  Wurm-udvar áll, ott egy mocsár van, melyet segít táplálni egy közel pálinkafőző
                  bűzös árka: még nádat is látni a partjain. A tutajokon túl fűzfákkal van benőve a
                  folyam partja, miknek mentében patriarkális halászcsónakok vontatják apacsúros* hálóikat; a beljebb terülő homoksivatagot nagy
                  messzeségben szakítja meg az Újépületnek nevezett rengeteg kaszárnya; a mostani
                  állami vasúti indóház helyén van a város szemétlerakodó
                  helye; lefelé a Duna-partotcserzővargák, vászonfestők
                  és halászok házai foglalják el; nyers bőrök végigteregetve a víz mellett. Kék
                  vásznak száradnak a napon. A budai parton gabonás hajókat vontatnak lovakkal a víz
                  ellenében; idáig felhangzik a fullajtárok gyihögetése, ostorpattogása; a hajóhíd
                  ki van nyitva az átkelő hajók végett két óra hosszat. A hídfőn felyül+ pedig egy nagy idomtalan gömbölyű épület tehénkedik ki
                  a partra, egy elmaradt emlék a törökvilágból, valaha a hídfő védelmére szolgáló
                  bástyakörönd, kívül vakolatlan, fekete az időtől, teteje gúla alakú; ezt úgy
                  hívták, hogy „rundella”. A városi tűzoltó eszközök
                  lomtára ez időben.</p>
				<p> A rákosi homoksivatagon porfelhőt hajt végig a forró
                  déli szél.</p>
				<p> Ez Pest panorámája a budai királyi lak ablakából nézve.</p>
				<p> A nádor dolgozószobája külsejével hirdeté lakójának kedélyét.</p>
				<p>Itt nem volt semmi arckép a falakon; sem nagy embereké, sem szép hölgyeké. Nagy
                  könyvszekrények álltak egymás sorjában, s a szekrények közötti állványokon régi
                  görög bölcsek márványszobrai. A könyvek mind históriai, államtani, bölcsészeti,
                  törvénytudományi munkák. Az íróasztallal szemközt Magyarország térképe. Egy
                  márványasztalon állt kristálykancsóban örökösen friss víz Mátyás király
                     forrásából – a nádor erős vízivó volt; s egy fal
                  melletti asztalkán állt az a fövényóra, mely most a
                  múzeumban látható. Egy szögletszekrény ablakain át tűntek szembe a Pompeji*+ omladékiból kiásott régiségek; azon időben még
                  ritkaságuknál fogva is becsesek.</p>
				<p> Minden tárgy hideg, bezárt, dolgát elvégzett, életjeltelen.</p>
				<p> Hanem a mellékszobából áthangzott egy papagáj
                  sikoltozása. A főhercegnő kedvenc madara volt ez, melyet a kis herceg halála után
                  ide felhoztak; mert igen élénken tudta utánozni a gyermeksírást, s ez a keseredett
                  anyát idegessé tette. (Még István nádor idejében is találkoztunk e papagájjal a
                  budai várban: valószínűleg még most is él.)</p>
				<p> A főherceg az ablakban állt, midőn Kálmán belépett hozzá.</p>
				<p> Komoly és szelíd tekintetűnyúlánk alak volt, röviden
                  tartott magyaros bajusszal, minőt azon időben viseltek országszerte, magas
                  homlokát gyér hajzat köríté.</p>
				<p> Mikor a belépő ifjút megpillantá, valami szomorú nyájasság derengett át
                  arcán.</p>
				<p>„Dilectissime!” (Kedveltem.+)</p>
				<p> Latinul szólt hozzá, ez volt kedvenc társalgási nyelve.</p>
				<p> Egy kétrét hosszan hajtott papírt tartott kezében.</p>
				<p>
                  – Olvastam folyamodásodat – mondá halk, nyugodt hangon
                  a nádor. – Kérésed hozzám az, hogy e jó barátodnak, ki magyar theatrálisták
                  direktora, engedjem meg a budai várszínházban magyar
                  előadások tartását. Óhajtottam veled ez iránt személyesen beszélni. Ha más valaki
                  adja be hozzám a folyamodást, egyszerűen azt mondom neki rá, át fogom adni ügyét
                  azon helytartótanácsi előadónak, akinek ez a szakmájába tartozik, annál majd meg
                  fogja kapnia hátiratot, igent vagy nemet. S ha csak
                  arról volna szó, hogy városunk lakosai egy mulatsággal többet kapjanak, semmi okát
                  sem látnám, amiért ez tőlük megtagadtassék. De, mivel te nyújtottad be hozzám a
                  kérvényt és ilyen ügyben: föltettem magamban, hogy veled hosszasabban beszélek
                  róla, s ha lehet, megértjük egymást; azért légy figyelemmel, s jegyezd meg
                  szavaimból, amire válaszolni szükségesnek látod.</p>
				<p> Kálmán érzé, hogy sorsának fordulópontján áll most.</p>
				<p>– Ha csak arról van szó, kedveltem,hogy egy csoport
                     histrio, citharaedus*+ és
                     pantomima*+ fel akarja ütni sátorát+ Budán, azt mondanám: tessék, akár itt a várudvaron; de
                  mivel te szólaltál fel mellettük, beszéljünk elébb terólad. Te egy nagybirtokú
                  nemesi család ivadéka vagy, kinek tehetségeit jó szerencse gyámolítja. Van gazdag
                  nagyanyád, ki vagyonát még éltében rád ruházni készül; vannak előkelő pártolóid,
                  vannak gyöngéd összeköttetéseid. És mindezen erős hatalmak nem elégségesek arra,
                  hogy tégedet visszatartsanak egy olyan úttól, melyen rád nézve csak az ellenkezője
                  terem a szerencsének, a gyönyörnek, a megelégedésnek. Már kora gyermekkorodban az
                  a csapás ért, ami a legérzékenyebb egy ifjúra: kitaszítottak az iskolából. Ismerem
                  az indokokat, hogy miért. Csekély büntetés volt az rád nézve. Más országban – sőt
                  tíz évvel hamarább itt is – vassal és lánccal+
                  gyógyítottak volna ki e betegségből. Itt csak dorgálást kaptál elcsábult
                  társaiddal együtt, s azóta csak jóakaró szemek kísérték minden léptedet. De tudd,
                  hogy minden léptedet kísérték! Ti ifjak országszerte
                  szövetséget alkottok: mi célra? A réginek megváltoztatására. Nem álltok egyedül.
                  Carbonarik, chartisták,franc-maçonok,* jakobinusok, mind egy célra törekesznek. Éppen úgy van
                     „Jung-Deutschland”, mint van „Giovine Italia*”, csak visszhangja mindannak az „Ifjú Magyarország*”. S meglehet, hogy a
                  többieknek mind igazuk van. De miért akar Magyarország
                   megifjodni? Erre felelj nekem!</p>
				<p> Kálmán nem látta még be, hogy hová céloz ez a kérdés, s nem tudott rá felelni. A
                  fenséges úr folytatá.</p>
				<p>– A külföldi országifjítókat lehet érteni: szándékuk világos. A nemzeti érzület
                  felköltése által egy sok darabba szétosztott országot valamikor eggyé alakítani.
                  Lehet, hogy célt érnek vele. – De ugyanezt a célt éri-e el Magyarország, ha a
                  pihenő nemzeti öntudatot fölébreszti? Rá az ellenkező vár, mint amazokra.+ Egy heterogén elemekből alkotott országnak elemeire
                  szétbomlása. Tekintsd meg az ország térképét:számláld
                  meg a megyéket, amik az ideálodban élő országot képezni fogják, fesd ki annak
                  leendő határait, s borzadj el a jövendőtől, amit alkotni akartok. Vedd elő a
                  statisztikát, s kérdezd meg tőle, ha tizennégyből kilencet kiveszünk, mi marad
                  ott. Ez az ország addig él, amíg alszik. Jaj annak, aki
                  fölébreszti! Egy darab ideális paradicsom vagyunk Európa közepén. Addig létezünk,
                  amíg magunkat hozzá nem idomítottuk. Sajátságaink, kiváltságaink, mindenkit
                  egyesítenek idebenn. Ami jó, az mindenkinek java, ami rossz, az mindenkinek baja
                  idebenn. Versenyzés nincs. A nemesség uralkodik. Egy nyelvünk van, – mely senkit
                  nem protegál, de nem is provokál. Klasszikus nyelv: a
                  latin. Ez a törvények nyelve, az igazságszolgáltatás, az iskolai míveltség, a
                  liturgia, a fakultások nyelve; szószólónk a küldiplomáciában. Ez a mi
                     palladiumunk. Nemesi intézményeink emellett
                  biztosítják a nemzeti suprematiát számunkra. Frank, német, olasz földön a
                  demokrácia csak egy új francia, német, olasz nemzetet hozand létre; a magyar
                  földön a demokrácia új idegen nemzeteket fog alkotni, s minket elenyészt. – S mi
                  panasza van nálunk a népnek? Adója csekélység; földje jó, senki nem bántja,+ jól él, nem töri fejét a nagy államok gondjain; ősi
                  egyszerűségében oly jól megvan, hogy negyvenezer embert egy szolgabíró egy
                  hajdúval békén elkormányoz; nem irigylik, nem zaklatják nyugtalan szomszédok;
                  jóllakik mindennap, s vasárnap ott imádkozhatik, ahol akar. Ősi erkölcsei, durva
                  egyszerűsége megőrzi őt a külföldi romlott erkölcsök mételyétől. Ha szegény is, de
                  nem adós. Nem áll magasan, de nem bukhatik. Nem küzd a pálmáért, de nem is
                  győzetik le. Alszik; de él! S ti fel akarjátok őt költeni, gyermekek?</p>
				<p> A nádor élesen tekinte az ifjú szemébe, s látta, hogy annak arcát e szavakra nem
                  a megrettenés halaványsága lepi el, hanem az ifjúi forró vér hő pírja. Ez tudja,
                  hogy mit fog felelni.</p>
				<p>– Fenséges uram! – felelt Kálmán a nádor szavaira. – Hálás hódolattal veszem
                  fenséged atyai jóvoltát irántam; a fiúi tisztelet válaszol arra. Harminc év óta* él hazám fenséged kormányzó kezei alatt; változatos
                  időket élt ezalatt keresztül. Részt vett a világharc dicsőségében és áldozataiban,
                  részesül most a béke nyugalmában; de nem a béke győzelmeiben. Sok ideig volt
                  jelszavunk: „Extra Hungariam non est vita; si est vita,
                  non est ita” (Magyarországon kívül nincsen élet; ha van élet, nem ilyen élet). Ez
                  egy szomorú ábránd; mert nálunk nincs semmi élet. Ha Kína, ha Japan+ elzárja magát hermetice a
                  külvilágtól, és semmitbe nem fogad, amit az európai
                  kultúra alkot, azoknak van joga hozzá, mert önmagukból kifejlett barbár+ kultúrájuk versenyt fut a civilizált világéval; nem
                  kérik kölcsön tudományunkat, fegyvereinket, államtanunkat, gazdászatunkat,
                  földmívelésünket, iparunkat, művészetünket; saját maguk teremtik azt; nyomtatnak
                  könyvet, másként mint mi; alkotnak szövőszékeket, másképpen mint mi: és azzal,
                  amit alkottak, kivívják bámulatunkat. Nekik van joguk falat húzni, tengert zárni
                  maguk körül, mert ők határaikon belül életet „élnek”. De mi alszunk. Növényéleten
                  tengünk. Magunk magunkat dicsérjük, s az idegen nevet rajtunk, vagy nem ismer
                  bennünket. Legszegényebb népe vagyunk a földrésznek. S
                  amíg alszunk, észre sem vesszük, hogy elenyészünk. Nem tűz, nem fegyver fogyaszt
                  el bennünket, hanem az alvás. Főnemességünk már csak név szerint tartozik hozzánk,
                  itt sem lakik köztünk: mit is szeretne rajtunk, mit is keresne nálunk? Köznépünk,
                  ahol magánál míveletlenebbnépfajhoz ér, abba
                  tömegestől beleolvad; mert a míveletlenség nagy kényelem, s a piszok ragad.
                  Polgári osztályunk nincs. A kereskedelem kikerüli országunkat. Külföldi pénz fél
                  hozzánk bejőni. S aztán nincs egy városa hazánknak, amelyről azt mondhassuk: ez
                  Magyarország székhelye; ide hordjuk kincseinket, amit a véres múlt meghagyott, s
                  amit a verítékes jövendő újrateremt. Koldusok nemzete vagyunk, kik magukat uraknak
                  álmodják. Hát miért nekünk ez álom? Ébredjünk fel
                  belőle, s lássuk meg, hogy elmaradtunk a sivatagban; míg el nem takar bennünket a
                  homok, s oda nem jutunk, ahova a flamandok, a
                     basquok, akikről senki sem tudja, hogy még most is
                  élnek; pedig számuk millió, s nyelvük él – ábécés könyveikben. Ennél többet ér
                  ébren lenni, s elfogadni a harcot óriási feladataival. Én tudom, hogy
                  ébredésünkkel más alvókat is fölébresztünk, legyen úgy. Én a magunk faját oly
                  életképesnek hiszem, hogy nem rettenek vissza a versenytől. Ha nagy lesz a
                  küzdelmünk, annál nagyobb lesz a győzelmünk!</p>
				<p> A nádor szánó tekintettel nézett a fölhevült ifjúra.</p>
				<p>– Ábrándozó! Mennyire nem ismered saját népedet! Én ismerem azt minden jó és
                  rossz tulajdonával. Te még nem is születtél, mikor én már vele együtt éltem. Úgy
                  egymáshoz vagyunk nőve, mint a fő a testhez; legkisebb baját is megérzi a fő a
                  testnek. Hogy mi voltam e nép közt, arra a bécsiek csufondáros elnevezése
                  megfelel; ahol nem hínak másképp, mint „der alte Rákóczi*”. Én ismerem a mi népünket. Heve szalmatűz; nagy lánggal fellobban;
                  hamar elhamvad. Mindenre van hajlama, tehetsége, de komoly kitartása semmihez.
                  Mindenki ért mindenhez, de egy tárgyat megragadni mindenki restelkedik. A magyar,
                  ha jó katona, felvitte az őrnagyságig, siet quietálni,
                  s megy haza a szülővárosábaszenátornak; ha kereskedő,
                  s telepe jól jövedelmez, iparkodik földesúrrá lenni, s otthagyja a hajóit; ha jó
                  gazda, hátat fordít a gazdaságának, s vagyona felét rááldozza, hogy tisztviselőnek
                  megválasszák. Minden csizmadia azon végzi, hogy szőlőt vesz,* s vincellér lesz. A színész kap rajta, ha iskolamesterré lehet, s a
                  rektor elszökik színésznek. Még a tudományos férfiak is ily ingatagok választott
                  pályáikon: a historikus filológiai problémákkal vesződik, s amely professzor tíz
                  esztendeig preparálta a filozófiát, a tizenegyedikben a fizika kathedráját
                  foglalja el. Csokonai, a híres poéta, harminc éves
                  korában dohánytermesztővé lett, s te, kedveltem, ha
                  félretérsz mostani utadról, hogy poéta légy, bizonyosan mint piktor halsz meg.</p>
				<p> – Ezt mind egyedül az okozza – szólt Kálmán, felhasználva a szünetet, melyet a
                  nádor saját ötlete megmosolygására tartott –, mert
                  nincs egy központja az országnak, mely a tehetségeket egyesítse, mely irányt
                  adjon, s a magasabb pályákra vállalkozókat azokon megtelepedni is segítse.</p>
				<p> – S ez így van jól. Hogy ami féltője van az országnak, az nincsen egy helyen,
                  hanem szét van osztva. Diétája s főurainak lakhelye Pozsony. Kereskedelmének
                  telepei Győrött, Komáromban, Mohácson virágzanak; tudománya jó helyen van
                  Debrecenben, Patakon, Nagy-Szombatban, Pécsett; ott díszlik a nemzeti nyelv;
                  Pesten az universitás, az egyházi hatalom Fehérvárott, Egerben, Esztergomban,
                  Váradon; a vagyonos intelligencia a falvakon. Pesten a Kúria, Budán a
                  helytartótanács. Így van jó helyre eltéve minden. Próbáljátok meg mindezt egy
                  helyre tömöríteni, s meglátjátok, hogy csináltok egy nagy fővárost; de amely nem
                  lesz magyar, hanem német. E téren a német benneteket legyőz, s országotok közepét
                  foglalja el.</p>
				<p> – Küzdeni fogunk vele a győzelemért, s a küzdelem már maga diadal lesz.</p>
				<p> – Mivel küzdetek?</p>
				<p> – A szellem és tudomány minden fegyverével; tollal,
                  lelkesült szóval, gyaluval, vésővel és ecsettel. Mindenre van köztünk tehetség;
                  csak a tér hiányzik számára mindenütt. Tért, mozgást kérünk mi azok számára, akik
                  élni akarnak. S ha akkor aztán elvesztünk: magunk hibája lesz; temessenek el
                  bennünket; megérdemeltük.</p>
				<p> – De én sírásótok lenni nem akarok. Félelemmel tekintem újítástok minden
                  mozdulatát. Elvesztetitek a nemzettel mindazt, amije van, s nem szerzitek meg
                  számára azt, amire vágytok. Nyelvújító tudósaitok megfosztják a klasszikus
                  műveltségtől a nemzetet, s csinálnak számára egy mesterséges nyelvet, amit a
                  köznép meg nem ért. Utat nyittok idegen eszméknek, s ősi erényeiteket adjátok érte
                     cserébe.Behozzátok magatoknak a divatot, s
                  unokáitok rongyban fognak járni. Felháborítjátok az alvó kedélyeket, szabadság
                  jelszava alatt, s egy úr helyett kaptok hetet. Elcsalogatjátok az együgyű magyart
                  ekéje mellől gyorsan gazdagító pályákra, s ott fogja maga alól elveszteni az ősi
                  földet. Hírt keresni mentek a világliteratúra és művészet olympi versenyébe, s
                  szégyent és lenézést fogtok hazahozni. Rohammal nem tudtok hódítani, mert ahhoz
                  nincsen elég erőtök, lángeszetek; lassú fáradsággalsem
                  tudtok hódítani, mert ahhoz nincsen türelmetek. A magyar nem való
                     Sprachmeisternek, mint a német és a francia, ki az
                  idegen hibás kiejtését udvariasan igazítja helyre. A magyar szeme közé nevet
                  annak, ki szép nyelvét idegen akcentussal ékteleníti el. Magamon tapasztaltam, ki
                  egyszer szólaltam meg magyarul az országgyűlésen, s az első mondatomnál hahota
                  támadt a teremben.</p>
				<p> Ezt Kálmán sem tagadhatta, hogy úgy volt.</p>
				<p>– Kedveltem!– monda a nádor. – Vedd vissza
                  kérvényedet theatrálista barátaid iránt. A magyar úrnak született, nem
                  hisztriónak. Szereti a jó muzsikát, meg is fizet érte; de maga nem muzsikál senki
                  pénzeért. Tapsol a kötélentáncolónak, de maga nem hány
                     bukfencet. A magyar nem lehet színész: mert hiába
                  ragaszt magának álszakállt, nem tudja saját magát megtagadni, s a festéken
                  keresztül kirí belőle az arisztokrata, vagy a táblabíró, vagy a diák, vagy a
                  paraszt. A magyar restell az arcával grimászokat fintorgatni a publikum előtt. Nem
                  tud odatolakodni minden társaságba, mint a német színész, hogy emberi jellemeket
                  tanulmányozzon; s az egész világon nincs számára iskola, hol+ művészetben képezhesse magát. S ami legrosszabb, nincs magyar közönség,
                  mely a magyar művészetet élvezni tudja. Ahol theátrálisták megjelennek, kezdik
                  Schillerrel, Körnerrel, üres padok előtt, utoljára aztán rátérnek mindenütt az
                  arcátlan bohózatokra hogy becsődítsék a röhögő vulgust.
                  – Én ilyen csúffá tétetni a magyar nevet Buda várában nem hagyom.</p>
				<p> Ezzel visszaadá a nádor Kálmánnak folyamodványát.
               </p>
				<p> Kálmán hódolatteljesen hajtá meg magát, halkan rebegve:</p>
				<p> – Én apellálni fogom ügyünket.</p>
				<p> – Hová? Én vagyok a fő!</p>
				<p> – A főtől a szívhez!</p>
			</div>
			<div type="chapter">
				<head> Őszi harmat után… </head>
				<p> Kálmán folyamodásának az volt az eredete, hogy nemrég levelet kapott
                  Bányavárytól, ki Fehérvárott volt akkor a társaságával,
                  melyben azt az elhatározását tudatja vele, hogy meg fogja látogatni a fővárost, ha
                  mindjárt ezer ördög áll is az útjában, s társaságával akár Pesten, akár Budán
                  megtelepszik.</p>
				<p> Kálmán egyengetni akarta számára az utat.</p>
				<p> Buda akkor kedvezőbb hely volt a magyar színészetre, mint Pest; a várban magyar
                  hivatalnokok családjai laktak, a Tabán még akkor sok magyar kereskedőnek szolgált
                  települ, volt kész színháza, mely török mecsetből
                  alakíttatott át, s Pestről is megkapta a maga illetményét; míg Pesten nemcsak
                  színháznak való helyiség nem létezett, hanem belejáró közönség is gyéren akadt; a
                  törvénytudó fiatalság más sivár mulatságokban találta
                  akkor kedvét, a magyar iparos osztálynak a hecc és a cirkuszi látványok
                  tetszettek, a magyar úri rend pedig a német színházba járt, mely akkor félelmes
                  vetélytárs volt; kívül monumentális épület, belől pompa
                  és deszkáin valódi művészi nagyságok, kik az akkori összes német színvilágban is,
                  mint elsőrendű matadorok voltak elismerve. Itt nehezebb
                  volt gyökeret verni.</p>
				<p> Ezért tette meg ama végzetes lépést Kálmán a nádornál Bányaváryék mellett a Budán
                  felléphetés érdekében.</p>
				<p>A nádor kedvezőtlen válasza után nem tett le a reményről, megmondá, hogy apellál,
                  a főtől a szívhez. Elhatározta magában, hogy elmegy a főhercegnőhöz. Őfensége
                  arról biztosítá, hogy bármit kérjen egykor, abban pártját fogja. E kegyet+ soha jobbkor igénybe nem veheti, mint most.</p>
				<p>Amint őfensége termeit elhagyta, rögtön hazasietett, lovát felnyergeltette, s
                  összegöngyölt köpenyét nyerge mögé téve, nekiindult lóháton Alcsuthnak.*</p>
				<p> Akárhányszor megtette ezt az utat lóháton, jó ismerős volt már vele. Néhány órai
                  sétalovaglás az – jó lovasnak és szerelmesnek.</p>
				<p>Csakhogy – van valami, ami az utakat meghosszabbítja ősszel,+ a sár.</p>
				<p> Kálmán a budai sorompón túl már tapasztalá, hogy nem lehet most olyan ügetve
                  járni, mint nyáron. A lova egypárszor vissza is akart vele fordulni. Délben sűrű
                  köd volt: mikor felszakadt,elkezdett apró permetező
                  eső szitálni, délután hidegre vált az idő: akkor dara esett az égből, mintha az
                  egész föld egy nagy instantia volna, melyre porzót hint valaki onnan felülről,
                  alkonyat felé aztán megint meglágyult, s akkor szép csendesen szállongtak verébfej
                  nagyságú hópelyhek a szürke légben; estefelé azután megjött a nyugoti szél, az
                  meghozta az ónos esőt,mely csepp, amíg lehull, de ott
                  egyszerre megfagy, s körül bekandírozza az ember ruháját. És mindenből, ami
                  leesett, sár lett ide alant.</p>
				<p> Jó késő estére vált, mire Kálmán lova az alcsuthi határcsárdát elérte, ahonnan az
                  út a kastély felé letér.</p>
				<p> E csárdán túl találkozott egy karavánnal. Öt szekér egymástól elmaradozva, egy
                  gyékénnyel fedett, egy bőrekhós,a többi fedetlen. Az
                  utasok jól-rosszul elhelyezkedve rajtuk.</p>
				<p> Vajon kik lehettek? Vásár nem esik már e tájon ilyen késő ősszel.</p>
				<p> Kálmán mindjárt kitalálta hogy kik, amint az első kocsit elérte. Vándor
                     színészcsapat.
               </p>
				<p> Örökké útra készen, de sohasem útra készülten. Néhánynak van téli gúnyája is;
                  ócska guba, éjjel ágytakaró, annak a csuklyáját most a fejére rántotta, csak a
                  makrapipa látszik ki belőle; másik, ki nem gondolt a jövendőre, kocsistól kölcsön
                  kért lópokrócba van kötéllel bekötve, fején vízmentes sisak kemény papirosból.
                  Egynek széles karimájú Rinaldó kalap takarja el arcát,
                  s bőr övébe két rekvizitum pisztoly dugva, világ rettentésére. Nagy vasas láda
                  tetején kopott selyemköpenyegben ül valami némber, bekötött fejjel, mellette az a
                  férfi alkalmasint férje, mert kötött paplanvan
                  kerekítve a nyakába, nagy kék madármustrákkal;
                  legjobban járt az, aki a saraglyában a súgólyukborítóba beledughatta a fejét, az
                  ott meg nem ázik.</p>
				<p>Az utazók egy kicsit veszekednek egymás között; egymást „az úr”-nak címezik; van,
                  aki próbálgatja, hogyan lehetne ebben az ónas esőben+
                  kicsiholni. Ábrázatféle azonban egyiknél sem látszik, a hideg eső szemközt ver, az
                  elől mindenki eltakarta legféltőbb részét, az arcát.</p>
				<p> Akiknek az ekhós szekérmeg a gyékényes jutott, azok
                  valószínűleg a társaság előkelőbbjei; tán az igazgató, a primadonnák, az énekesek,
                  akiket jobban kell őrizni a rossz időtől. Valószínűleg a ruhatár is ott van.</p>
				<p> Kálmán úgy igyekezett a karaván mellett elsietni. Hátha éppen ők azok? Hátha az
                  az esőtől korbácsolt alak maga Cilike? Az embernek
                  olyan rosszul esik jó barátait nyomorban látni olyankor, mikor nem tud rajtuk
                  segíteni.</p>
				<p> Mikor a gyékényes szekér mellett elhaladt, annak az ernyője alól valami kedvetlen
                  dalt hallott kiszűrődni: „Őszi harmat után fujdogál a téli szél.” Bizonyosan
                  valami nyűgösködő pólyás csecsemőt altatnak vele. Színész truppnál mindig van az.
                  Kell az: mert hány darab van, amelyben kis gyerek jön elő, s azt nem lehet kölcsön
                  kérni.</p>
				<p> Kálmán olyan szorongást érzett, míg mellettük elhaladt s csak aztán nézett rájuk
                  vissza, mikor már a kastélyhoz vezető útra letért. Vajon nem Bányaváryék voltak-e
                  ezek? Nem merte megkérdezni az utasoktól, azok sem sokat nézegettek őutána.</p>
				<p> Egész este lett, mire a nádori kastélyhoz megérkezett. Egy lovász átvette lovát
                  megjártatni. Kálmánnak csak akkor jutott eszébe, hogy ilyen sártól
                  összefecskendett állapotban s a szokatlan órában kihallgatást nem kérhet a
                  főhercegnőtől.</p>
				<p> A várnagy az orvoshoz utasítá őt, ki ez idő szerint minden vendéget elfogadni van
                  utasítva, s orvosi belátása szerint enged vagy nem enged a főhercegnő elé jutni és
                  csak olyan embereket, akiknek látása nem hat izgatólag a szenvedő idegeire.</p>
				<p> Az orvos jóindulattal volt Kálmán iránt s szívesen fogadta őt; de mindamellett
                  nem titkolhatá el előtte, hogy szerfölött sok
                  nehézséggel fog járni azon óhajtásának teljesülte, hogy a főhercegnővel
                  beszélhessen. Először is ilyen sárosan nem mehet be hozzá: az orvos ruhái pedig
                  rövidek volnának rá, ha azokat venné fel. De nagyobb baj az annál, hogy a
                  főhercegnő legkínzóbb idegbántalmakba esik, mihelyt valakit azok közül meglát,
                  akiket meghalt gyermeke szeretett; úgyhogy dajkáit, paraszt játszótársait mind el
                  kellett innen távolítani. Kálmán valószínűleg azok közé tartozik, akiket a
                  főhercegnő most nem fogad el. – Hanem volt egy jó terve az orvosnak Kálmán
                  számára. A főhercegnő nagyon kegyeli a betegeket; mihelyt valaki megbetegszik a
                  környékben, azt az orvosnak rögtön be kell jelenteni. Őfensége azonnal
                  látogatására megy. Ő tehát majd ád be Kálmánnak valami olyan orvosi szert, amitől
                  egészen nyomorultnak fogja magát érezni, de semmi komolyabb baja nem lesz: csupán
                  csak hogy kiveri a képét a hideg veríték, s kénytelen lesz ágyba feküdni. Akkor
                  aztán bizonyos lehet felőle, hogy őfensége rögtön fel fogja keresni, s ha akkor
                  adja elő a kívánságát, bizonyos lehet a teljesülése felől, miután az úgy fog
                  vétetni, mint egy haldokló utolsó óhajtása, s egyúttal a gálába öltözés nehéz
                  föladata is körül lesz kerülve.</p>
				<p>Kálmán nem bánta már, akárhogy lesz; arra is készen volt, hogy bevegyen hát egy
                  dózis ipecacuanhát.*+ Barátjai már útban vannak, az
                  engedély kieszközlésével nem szabad késni.</p>
				<p>Az orvos azt mondta neki, hogy csak várjon egy kicsit; majd nemsokára tudják,+ hogy mikor szabad az orvosnak őfenségéhez felmenni,
                  akkor Kálmán maradjon idelenn az orvos szobájában, vegye be ezt a kis porocskát
                  egy pohár vízben, azzal feküdjék le; aztán várja be a többit.</p>
				<p> Arról fogja pedig az orvos megtudni, hogy mikor menjen fel őfenségéhez, hogy itt
                  éppen e szoba fölött van őfenségének az imaterme; abban áll az orgonaszerű
                  fisharmonica. A főhercegnő az esti órákból egyet, néha kettőt is azzal szokott
                  eltölteni, hogy e hangszeren ünnepélyes melódiákat játszik. Az orvos aztán
                  végigvárja az ájtatoshangokat, s azok végeztével teszi
                  esti látogatását magas ápoltjánál, ki azután néha óra hosszat eltanácskozik vele
                  földi és földöntúli fájdalmakról.</p>
				<p> Nem soká kellett várniok. Az orgonahang megszólalt odafenn, az orvos felölté
                  fekete frakkját ,s aztán kimért Kálmán eleibe
                  háromféle port is, válogasson belőlük, amelyiket jobban szereti, s azzal magára
                  hagyta.</p>
				<p>Azt meg kell vallani, hogy egészen új neme az útról érkezett vendég vacsorával
                  való ellátásának.+</p>
				<p>Kálmán egyedül maradva az orvos szobájában, sokáig elhallgatta e szent
                  zsolozsmahangokat, mik onnan felülről alázúgtak. Búskomor, lélekigéző+ hangok azok; ha sokáig hallgatja az ember, maga is
                  kivágyik a temetőbe, s betegnek képzeli magát.</p>
				<p> Annál kevesebb kedvet érzett magában a doktor porait beszedegetni, amiktől még
                  betegebb legyen.</p>
				<p>Aztán végiggondolta magában, hogy mégiscsak furcsa, nevetséges szerepet vállalt ő
                  magára, ha egy dózis emeticum árán szerez magának
                  audienciát, s akkor azután majd adja elő a hazai színművészet pártolása végetti+ esedezését egy tengeribeteg émelygésével torkában. Nem
                  is nagyon valószínű, hogy a főhercegnő ily késő esti órában beteglátogatásra
                  szánja el magát. Látta, hogy ez az orvos csak meg akarja őtet egy kicsit tréfálni;
                  az orvosok humoristicus fickók. Nem is maradt ott neki. A drága jó orvosságait
                  otthagyta érintetlenül, maga pedig kiment, fölnyergeltetett, azzal a szándékkal,
                  hogy átlovagol az uradalmi kasznárhoz; az jobban ért az ő betegsége
                  kigyógyításához, s gyakorolja is a gyógyrendszert az orvosi fakultás engedélye
                  nélkül. Éhes volt.</p>
				<p> Jó sötét volt már, amint a kastélyból kilovagolt; ezúttal változatosság kedveért
                  északi szél fújt, és hó esett.</p>
				<p>Amint az útfélicsárda mellett ellovagolt, ott látta a
                  vándorkaraván szekereit az állás alatt. Az ivóterem útra néző ablakai nyitva
                  voltak, a pipafüst csak úgy jött ki rajtuk világító küllő alakjában, s a nyitott
                  ablakon át kihangzott a szabadba a a vidám utazók zajos dala. Kívül megáztak, most
                  belül áztatják magukat, s azzal meg vannak gyógyítva. „Similia similibus.*”</p>
				<p> Kálmán úgy iparkodott az éj homályában elvágtatni észrevétlenül a csárda mellett.
                  Rosszul esik józan embernek barátjait ilyen exaltált állapotban látni.</p>
				<p> Pedig csaknem bizonyosnak tartá, hogy ez Bányaváry truppja.</p>
				<p> Akár arra is fogadhatott volna, hogy az ő hangja az, amely legjobban kihangzik a
                  borozók dalából. Barátja nagyon szerette a bort, s bor közben a dalt.</p>
				<p> Cilike is valószínűleg ott van.</p>
				<p> Hja, a színész-életben gyakran összeszorulnak az emberek egy korcsmaszobában. Ez
                  vele jár a hivatással.</p>
				<p> Kálmán nem akarta őket „így” látni.</p>
				<p> Azt is mentségeül fogadta, hogy addig nem akar velük találkozni, míg valami
                  kedvező eredményt nem hozhat számukra. Holnap odább fognak menni; holnap ő
                  könyörögni fog érettük a főhercegnőnél, annak egy szava jobbra fordítja a félig
                  vesztett ügyet, s akkor aztán diadallal keresheti fel a vándorokat.</p>
				<p> Addig pedig hát hiszen nem tartozik azt senki tudni, hogy hóban, ködben,
                  sötétben, gyékényes szekérben, két jó barát kétszer is keresztülment egymásnak az
                  útján, anélkül, hogy egy keserves jó éjszakát kívántak volna egymásnak.</p>
				<p> Sietett a kasznár jól ismert lakása felé, mely a majorsági épületek között volt.
                  Többször is szállt már meg itten; rendesen a kasznár volt házigazdája ittlétekor;
                  derék vendégszerető úr, jó gazdasszony felesége és hét gyermeke: apróbb,
                  nagyobb.</p>
				<p>Amint lováról leugrott, a kasznárlak udvarában már ketten, hárman futottak a+ nyitott konyhából, átvették paripája kantárszárát,
                  köpönyegét, lovag ostorát, a gyerekek összecsókolták mint régi ismerőst:
                  tuszkolták befelé.</p>
				<p> – Van ám itt még más vendég is!</p>
				<p> No, biz az nem volt nagy újság Kálmán előtt; vendég nélkül egy nap sincs a
                  kasznár laka.</p>
				<p> Hanem a meglepetés mégis tökéletes volt számára, midőn az étkezőbe belépett, s
                  ott az asztalfőn meglátta ülni – az ő kedves barátját, Bányaváryt…</p>
				<p> Hujjahó! hogy ugrált fel minden ember a székéről! Hogy rohantak a nem várt vendég
                  elé! Hogy nyalábolta őt nyakon Bányaváry!</p>
				<p> – Hát te hogy kerülsz ide?</p>
				<p> Ezt Bányaváry kérdezé Kálmántól.</p>
				<p> Hiszen Kálmán is éppen ezt akarta kérdezni őtőle,de
                  amaz megelőzte.</p>
				<p> Hát aztán csak el kellett mondania, hogy a főhercegi kastélyból szökik: ahol a
                     doktoripecacuanhával akarta megtraktálni.</p>
				<p> – No bizony, annál jobb lesz ez a túrós galuska – mondá a háziasszony Kálmánnak,
                  míg a kasznár leültette őt a saját helyére.</p>
				<p> – De hát mért akart az orvos neked ipecacuanhát adni? – kérdezé Bányaváry.</p>
				<p> – Hogy egy kicsit beteg legyek tőle.</p>
				<p> – S miért kell neked egy kicsit betegnek lenned?</p>
				<p> – Hogy a főhercegnőnél kihallgatást nyerjek.</p>
				<p> – S mi végeznivalód van neked a főhercegnővel?</p>
				<p> – Éppen a ti ügyetekben jártam.</p>
				<p>– A mi ügyünkben? Ne is monddtovább. Kitalálom a
                  többit. Nádor őfensége megtagadta a budai várszínházban komédiázásunkat, s te most
                  lejöttél ide, hogy a főhercegnő szószólásáért esedezz. Egy lépést se tégy, kedves
                  öcsém, többet, ha engem szeretsz. Miattunk senki előtt a derekadat te meg ne
                  görbítsd. Én nem kérdem senkitől: szabad-e, nem szabad-e? Megyek! Szeretném azt a
                  potentátot látni, aki nekem megtiltsa, hogy hazám fővárosában otthon legyek. Nemes
                  ember vagyok: olyan jó, mint a nádor. Itt a kutyabőr a zsebemben. A mesterségemben
                  magam vagyok a céhmester. A várszínházat becsukhatják
                  előttem, de azért nem maradok az utcán! Felütöm a sátoromat a legelső színben, s
                  ott lesz az archimedesi pont, ahonnan a földet
                  kiemeljük a helyéből minden királyaival és vicekirályaival* együtt.</p>
				<p> – Figyelmeztetlek rá, hogy itt a nádor egyik tisztviselőjének a lakában
                  vagyunk.</p>
				<p>– Tudom – szólt elkomorodva Bányaváry. – Azt is tudom, hogy már maga az az eset,
                  hogy a nádor kasznárja a Budára törekvő komédiásokat vendégszeretettel fogadta
                  lakában, annak terhelő bűnül számíttatik be. Nem is szemtelenkedtem én ide+ magamtól ostoba fővel; hanem látod, ez a derék ember
                  maga fogott el bennünket az úton; úgy hozott ide a házához, aki ide fért, a
                  többinek a csárdába küldött lakomához valót. Megvendégelte a kiéhezett truppot,
                  mely talán elhull az útban, ha ki nem eheti egyszer magát. És lásd, ez a derék
                  ember nem kérdezte azt elébb,hogy mit fog majd erre
                  mondani őfensége, vajon nem veszti-e ela kenyerét,
                  pedig hét szép gyermeke van.</p>
				<p> A tisztviselő közbeveté:</p>
				<p> – Én őfenségét híven szolgálom eszemmel, kezemmel, hűségemmel; de meggyőződésemet
                  nem adtam bérbe senkinek.</p>
				<p> Kálmán úgy érzé vállára nehezedni a hétgyermekes apának e mondását, mintha Atlas
                  adta volna át neki a földet, hogy emelje egy kicsit.</p>
				<p> – Ne aggódjál te mi rajtunk, kedves öcsém! – monda Bányaváry. – Ha egyszer ott
                  leszünk, ha a te remekműveddel kezdhetjük meg előadásainkat….</p>
				<p> – Nekem semmi remekművem nem létezik – szólt Kálmán elkomorodva.</p>
				<p> – Azt én jobban tudom.</p>
				<p> – Ha arra gondolsz, amit az Oltárkövönolvastunk, az
                  nincs többé. A Kolozsvárra küldött másolatot is visszahozattam s mind a kettőt
                  beledobtam a tűzbe.</p>
				<p> – Hahaha! – nevetett rajta Bányaváry. – De én túljártam az eszeden. Ismerlek jól;
                  tudtam, hogy a képtelen ítélet után azt fogod tenni, hogy tollat, papirost,
                  kalamárist mind a kandallóba vetsz, s eltagadod, hogy tudsz írni. Én tehát a
                  választmány jegyzőjétől egy napra elkértem a művedet. Nem adta ide. Csak olvasni
                  kértem. Azt megengedte; de úgy, hogy semmit le ne írjak belőle. Én aztán az
                  egészet megtanultam könyv nélkül. Onnan égesd ki most.
               </p>
				<p> S hogy Kálmán ne is kétkedjék szavainak valósága felől, elkezdett egyes
                  jeleneteket elszavalni a tragédiából.</p>
				<p> A kasznárék el voltak ragadtatva a sok szépségtől!</p>
				<p>Kálmán tudta Bányaváry felől, hogy annak oly hatalmas emlékezőtehetsége van, hogy
                  egyszer fogadásból megtanulta könyv nélkül az egész kalendáriumot. Ha ott van a
                  műve, onnan el nem vész soha.+</p>
				<p> Egy menedéke maradt még.</p>
				<p> – De hisz annak az előadását nem fogja megengedni a cenzúra.</p>
				<p> – Az az én gondom lesz – szólt könnyű vérrel Bányaváry. – Ha tűz esik is az
                  égből, ha lécszeg nő is a földből, mégis keresztültörök vele, s majd meglátja
                  akkor az ostoba világ, hogy mit bír benne. Meg nem tiltja azt nekem senki. Egyedül
                  te tilthatod meg. Teszed-e azt?</p>
				<p> Kálmán válasz helyett egy sürgősebb kérdést tolt maga elé.</p>
				<p> – De hol hagytad Cilikét, hogy nincs itt?</p>
				<p> – Őt lefektettük, el van törődve.</p>
				<p> – Beteg?</p>
				<p> – Nem beteg, csak el van csigázva az úttól. Kutya idő volt és disznó út hozzá. Ő
                  pedig gyönge teremtés. Hamar megárt neki a viszontagság; abból pedig terem a mi
                  pályánkon elég. Hideg télben, széljárta teremben, bálnak öltözve játszani, mikor a
                  néző foga vacog; áthevülten a játéktól, sárban, szélben, havas esőben félórát
                  gyalogolni a hideg szállásig; néha hetekig koplalni, máskor hetekig vendégeskedni,
                  egyik nap pezsgőt inni, másik nap az ökörnyomból az esővizet, amellett, folyvást
                  az idegeivel dolgozni, tüdőt, szívet fárasztani, beleélni magát idegen
                  szenvedélyekbe, aztán veszekedni prózai irigy versenytársakkal; élvezni mindennap
                  együtt az istenekkel s együtt az ördögökkel: ez, barátom, a legerősebb
                  idegrendszert is elviseli. Cilike pedig olyan gyönge. Hanem azért ne féltsd; ma
                  kipiheni magát, s mikor a súgó csengettyűje szól, olyan egészséges lesz, mint
                     Diana. Amíg az előadás tart, addig nem fáj semmi
                  ideg, addig a láz szünetet tart, ismerjük mi már ezt. Hejh! mikor a te művedet
                  fogja ő szavalni, akkor vagy meggyógyul bele, vagy meghal utána.</p>
				<p> – De akkor mi is felmegyünk Budára! – szólt lelkesülten a kasznár.</p>
				<p> „Mind, mind!” – kiáltozott a hét apróság.</p>
				<p> – Hanem még nem feleltél a kérdésemre – szólt Bányaváry. – Te tilthatnád meg
                  nekünk egyedül, hogy művedet előadjuk. Megtiltod-e?</p>
				<p> Kálmán nagyot gondolkozva felelt:</p>
				<p> – „Nem”…</p>
				<p> Nagyot csattant a háta megett…</p>
				<p> Csak egy ajtó volt…</p>
				<p>…De minden ajtó volt!</p>
			</div>
			<div type="chapter">
				<head> Milyen szépek a grófnő nefelejcsei… </head>
				<p> Egy szellemdús francia hercegnő egy udvari bálban így szólt a mellette ülő másik
                  hercegnőhöz, egy polka tremblant alkalmával:</p>
				<p> – Minő nagy bűvész ez az Offenbach! Ha most mi az ő
                  zenéje nélkül látnók a leányainkat az idegen fiatal emberek karjai között ilyen
                  mozdulatokat tenni, a guta ütne meg ijedtünkben: így pedig gyönyörködünk
                  benne.</p>
				<p>Már az igaz, hogy Orpheustól gyerekség volt a köveket
                  kimozdítani sa vadmacskákat maga körül gyűjteni.
                  Offenbach és Strauss*+ ennél nagyobb csodákat művelnek,
                  az ő zenéjük hangjára jogot kap az idegen fiatalember kiemelni a jól őrzött
                  hercegkisasszonyt anyja, garde des dames-ja mellől, jogot kap őt keblére
                  szorítani, vele messze elszaladni, keringelni, a ruháját összetépni, szemei
                  sugárzatát, forró lélegzetét beszívni: s ez igen természetes jog. Ehhez nem kell
                  se pap, se breviarium, se oltár, se diszpenzáció, se előleges háromszori
                  kihirdetés, se gyámi jóváhagyás, se rangegyenlőség, se
                  vallásazonosság, se móringlevél, se eskü, se
                  tanúbizonyság, se reverzális. Egy órára a hercegkisasszony azé, aki hamarább
                  jön.</p>
				<p> Semmi észrevételünk sincs ellene.</p>
				<p>Különösen gyönyörteljes egy ilyen kiváltságos óra a cotillon+ idején. Mondjuk: két óra; – ha a vortänzernek* emberi józan esze van.</p>
				<p>A budai fejedelmi gyász miatt az előkelő társaság nyilvános bálokban nem mutatta
                  magát, hanem ahelyett más úton kárpótolta magát elvesztett mulatságaiért saját
                  termeiben. Összejöveteleiket a meghívókon nem nevezték táncvigalomnak, hanem
                  reuniónak. Megnyitóul egy klasszikus filharmóniai koncert, azután pedig, – ha a
                  fiatalság megkívánta – egy szerény quadrille,*+ egy
                  csendes écossaise, s végül egy ártatlan cotillon.+ A fiatalság pedig mikor ne kívánta volna meg?</p>
				<p> Decséry hercegnő termeiben nem is volt semmi feltűnő abban, ha a hosszú
                     cotillontDorothea grófnő Jenőy Kálmánnal járja.
                  Köztudomású már a szülők által is jóváhagyott viszony, s míg egy része a
                  közönségnek Kálmán szerencséjét tartja irigylendőnek, vannak olyanok is, kik a
                  nagyobb nyereséget a Decséry részenlátják.</p>
				<p> Az ifjú pár azalatt, míg monsieur Henry a füzértáncot a többi tizenöt páron
                  figuránként végigdirigálja, ráér beszélgetni ellenőrzetlenül.</p>
				<p>Ki hallgatja ki a táncolók beszédét? Ki ügyel kézszorításaikra?*</p>
				<p> – Milyen szépek a grófnő nefelejcsei! – monda Kálmán, táncosnéja kezét tartva
                  kezében, kinek hajfürteit eleven myositisokból font
                  füzér díszíté.</p>
				<p> – Szeretném tudni – szólt a grófnő –, miért híják ezt a virágot
                  „nefelejcsnek”.</p>
				<p> – Mert a kék az állhatatosságszíne.</p>
				<p> – Hát a kék szín miért jelent állhatatosságot?</p>
				<p> – Mert a változhatlan ég maga is az.</p>
				<p> – Ugyebár, az én szemeim zöldek?</p>
				<p> – Nem, grófnő, azok kékek.</p>
				<p> – Én mindig zöldnek nézem.</p>
				<p> – Tükre nem jól mutat, azt én jobban tudom.</p>
				<p> – Tehát legyenek az egész világnak zöldek, önnek kékek.</p>
				<p> Egy mindent mondó kézszorítás adott magyarázatot az enigmához. Megzavarta a
                  társalgást monsieur Henry.</p>
				<p> – Engedelmet kérek, de múlhatlan szükségem van nagyságtok nagybecsű jelenlétére a
                  következő figurához.</p>
				<p> S monsieur Henry kérése parancs.</p>
				<p> Nyilvános bálokban ő nem szalonképes, de a magántermekben korlátlan uralkodó.
                  Táncolni kell vele, akinek int. S ha egy pár hiányzik, magát az öreg hercegnőt is
                  beviszi a colonne-ba kiegészítő vis-à-vis-nek.</p>
				<p>S monsieur Henry oly büszkén is hordja a fejét, mint egy francia, ki tudja,+ hogy apja szerecsenykirály
                  volt; vagy mint egy szerecseny király, kitudja, hogy
                     fiafrancia táncmester.+</p>
				<p> Mikor vége volt a táncfigurának, s a párok ismét visszakerültek helyeikre,
                  Dorothea grófnő azt mondá Kálmánnak:</p>
				<p> – Tudja ön, hogy mi most táncolunk egymással utoljára?</p>
				<p> Kálmán nem volt olyan kőfejű, hogy ne értse, miről van szó, de úgy tett, mint aki
                  félreérti azt.</p>
				<p> – Ah! tehát nem lesz az idén több reunio?
               </p>
				<p> – Talán lesz; hanem ránk kettőnkre nézve nem lesz több reunio!</p>
				<p> – A grófnő megijeszt.</p>
				<p> – De kérem, ne mutassa azt. Nevelőnőmtől tudom, ki azt a lelkésztől hallotta,
                  hogy a telet valami déli országban fogjuk tölteni, még nem bizonyos, hogy
                  Olaszországban-e vagy Portugálban?</p>
				<p> – És ha Afrikábanfogják is tölteni, az nekem mindegy.
                  Én nem vagyok Buda-Pesthez láncolva. Ha önök Lissabonba vagy Nizzába mennek,
                  áttetetem magam attasénaka portugál diplomáciai
                  testülethez vagy a szardíniaihoz, s ott is közelükben leszek.</p>
				<p>– De kérem, ne ráncolja össze a szemöldeit: akkor még többet is mondok. Azt is
                  megtudtam ugyanezen az úton, hogy ön közel van hozzá, hogy disgrace*-ba essék, s akkor nem fogja önt senki attacheírozni* sem a szardíniai, sem a portugál követséghez. De ne
                  vonja össze a szemöldeit.</p>
				<p> – Hiszen mosolygok már. Hát bánom is én; essem ki a kegyből; azért magam ura
                  maradok, sőt annál inkább, s odamehetek, ahová akarok,
                  akkor utazom önök után, küldetés nélkül.</p>
				<p> – Az nagyon szép lesz; hanem még egyet tudtam meg, ami önt érdekelheti. Azt, hogy
                  önt a nagyanyja ki akarja tagadni. Ne harapja ön az ajkait, kérem. Látják.</p>
				<p> – Az is meglehet – suttogá Kálmán –, akkor én szegény ember leszek, s akkor a
                  grófnő nem fog engem látni többé.</p>
				<p> – „Látni” és „meglátni” két különböző szó.</p>
				<p> Ez enyhítő ír volt a friss sebre.</p>
				<p> Kálmán büszkén fölemelte homlokát.</p>
				<p> – De nem maradok soká láthatatlan! Bennem is van valami, amit sem a fenséges urak
                  nem confiscálhatnak, sem az édes szülők vissza nem vehetnek tőlem, s én magasabbra
                  fogok emelkedni, mint ahová márványlépcsők vezetnek.</p>
				<p> – De ne szóljon ön oly fennhangon. Hogy reszket a keze. Most haragszik. Rám
                  haragszik-e, amért eztmegmondtam?</p>
				<p> Ha Kálmán azt mondta volna, amit gondolt, azt felelte volna: „igen! terád!” – És
                  akkor nagyon igazságtalan lett volna.</p>
				<p> (Azt akarod, hogy a rám célzó lövés előtt essem arcra! – Meg akarsz menteni: – de
                  elesve!)</p>
				<p> Igaztalan volt.</p>
				<p>Monsieur Henry egy újabb táncfejleményt hajtatott végre az összes
                     armeecorpsszal;*+ mikor helyeikre ismét visszatértek,
                  Dorothea azt kérdé Kálmántól legyezőjével hűsítve arcát:</p>
				<p> – Hisz-e ön bennem?</p>
				<p> – Grófnő, az én crédóm is az, ami az öné, hiszek az Istenben, hiszek a
                  szentekben, önben is; de legjobban hiszek – önmagamban.</p>
				<p> – Pogány kultusz! De férfinak jól illik. Miután a szenteket is előhozta ön:
                  szabad kérdeznem, hogy ismeri-e ön a szentek történetét?</p>
				<p> – Tökéletesen ismerem, grófnő; a csodatevőkről, az aszkétákról, vagy a
                  mártírokról akar ön velem beszélni?
               </p>
				<p> – Maradjunk az aszkétáknál. Tehát ismeri ön Szent Bruno és Szent Hedvig
                     történetét?
               </p>
				<p> – Ismerem grófnő; de inkább azt mondom, hogy nem ismerem, hogy az ön ajkairól
                  hallhassam azt.</p>
				<p> – Jegyesek voltak, összekeltek, akkor megfogadták egymásnak, hogy soha nem fogják
                  egymást másképpen szeretni, mint égi, angyaloknak való szerelemmel. És azt
                  megtartották holtig. Együttlétük örökös égben járás volt, a földön nem voltak
                  soha. Boldogságukat tökéletessé tette a halál. Egy nap haltak meg. Két külön sírba
                  temették őket, s másnap reggelre a két sír eggyé lett. Így ismeri ön azt a
                  legendát?</p>
				<p> – Így. Hanem még egy másik legendát is ismerek, mely ezzel rokon. Ez Szent
                     Alexisről szól, ki mint fényes gazdag úrfi,
                  eljegyzett egy csodaszép hajadont, s a menyegző napján elment a világba hirdetni a
                  bálványdöntő isteni igét. Évek múlva visszakerült ősi házához, mint rongyos
                  zarándok; ott menedéket kért; befogadták aljas cselédnek. Neje még akkor is
                  hajadon volt, még akkor is hű volt, még akkor is várta férje visszatértét. Az
                  pedig mindennap látta őt, mindennap találkozott vele, ki rongyaiban nem ismert rá,
                  és holtáig nem mondta meg neki, hogy ő volt az, akire várt.</p>
				<p> – Nekem az első legenda jobban tetszik – monda Dorothea, s e mondás alatt oly
                  hévvel szorítá meg Kálmán kezét, s oly lánggal tekinte annak szemébe, hogy meg
                  kellett értenie abból mindent, ami a legendák mysticumában rejtve van.</p>
				<p> Ugyan jó volt Dorothea grófnőtől, hogy e percben legyezőjét elejté, Kálmánnak
                  ideje maradt azalatt, míg azt fölemelte, a szemeit megtörülhetni.</p>
				<p> Az átkozott rabszolgakalmár, a szerecsen ismét jött láncra fűzni őket, s aztán
                  vitte őket száraz malmot taposni, nem is eresztette ki hamarább a hámból, mint
                  mikor a cotillonnakvége volt. S új figurát nem
                  kezdetett velük. A szívtelen néger!</p>
				<p> Mikor Kálmán visszavezette a hercegnőhöz szép táncosnéját, az még egyszer fülébe
                  súgott:</p>
				<p>– Aztán „Brunó és Hedvig” legendáját el ne felejtse! – s a kézszorítással egy kis
                  nefelejcs csokor tévedt Kálmán kezébe.+*</p>
				<p>A hercegnő föladta unokája alabástrom vállára a tánc után a lenge bajadért,* mely azt a meghűléstől megóvja.</p>
				<p> Szokás szerint megkérdezte tőle:</p>
				<p> – Miről beszéltetek Jenőyvel?</p>
				<p> – A nefelejcsekről.</p>
				<p> Igazat mondott: az első szó is „nefelejcs” volt, az utolsó is „nefelejcs”
                  volt.</p>
			</div>
			<div type="chapter">
				<head> A rundellában
               </head>
				<p>Egy bástyakörönd volt az a pesti Duna-parton. A törökvilágból+ maradt fenn, mikor még Pest bástyával volt körülvéve; az ókori védművek
                  egy részét képezte. Aki most a helyét keresné, egy új palotasort találna ottan.
                  Akkor egyedül állt a parton, sötét mogorva falrakás, durván összerótt kövekből,
                  miket nem ért külső vakolat soha; csak az idők moha fészkelte meg magát
                  rovátkáikban. Teteje fazsindelyes, sűrűn tarkázva újabb foldozásoktól.
                     Esténkintami denevér a Duna-part felett szállong,
                  az mind a rundella lakója.</p>
				<p>
                  Ezer lépésnyi távolban tőle emelkedik a pompás redoute
                  épület, mely a német színházat is magában foglalja; újkori stílban a város felé
                  fordult homlokzata díszes perystillel ellátva, fülkéiben remekül faragott
                  istenszobrok. Fedett csarnoka alatt szállnak le estenden pompás hintóikból a
                  selyemuszályos úrhölgyek, kik páholyaikba sietnek.</p>
				<p> A rundella környékét pedig a város minden rondasága lepi. Itt ütik fel sátoraikat
                  a fokhagymás kofák, itt ülnek csirkés kosaraik mellett a kecskeméti tyúkászok, ide
                  rakják le a hajósok tört deszkáikat, rohadt köteleiket; itt gunnyaszt naphosszant
                  a város rongy népe, akinek nappal lakása nincs; körül a tér beszórva dinnyehéjjal,
                  baromfitollal, hagymaszárral nyáron, sártól járhatatlan ősszel, egyedül télen van
                  szép járdája hóból, mint a város többi részének.</p>
				<p> Itt ütötte fel tanyáját a vándor magyar színésztársaság.</p>
				<p> A nemes város semmi hasznát sem vette az ódon épületnek; a színészek bért ígértek
                  érte; az alku hamar megvolt. – Az épület a városé volt, nem parancsolt belőle
                  senki más.</p>
				<p> Bányaváry még ott találta a régi emelvényt és gerendázatot, melyet egy ős vándor
                  társulat még 1815-ben a köröndben összetákolt: azt csak
                  ki kellett tatarozni s felragasztani rá a festett ponyvákat.</p>
				<p>Pénze nem volt ugyan az előkészületekhez, úri barátjaitól kérni nem szokott;
                  Bálvándy nem is jött vele idáig; okai lehettek Pestre jövetelét nem pártolni;
                  hanem azért kikerült minden. Óh, a vándorszínésznek a hosszas tapasztalás éppen
                  úgy megélesíti a szaglási tehetségét, mint a rézszínű mohikánnak,* ki tudja érezni egy város lakosai közül, melyik az a
                  kereskedő, aki kölcsönre ad díszítménynek, jelmeznek való pompát, s melyik az a
                  lakatos, asztalos, aki későbbre biztatás fejében dolgozik.</p>
				<p> Akadt ember, aki kölcsönzött és dolgozott szívesen.</p>
				<p> A társaság sem halt megezalatt éhen. Vannak még
                  patrónusok Pest városában; hogy milyen patrónusok, azt meglátjuk később.</p>
				<p> Amint a színpad elkészült, megkezdődhettek az előadások.</p>
				<p> Hja, bizony nehezen ment eleinte.</p>
				<p> Páholyközönség nemigen akadt; a földszintre jártak a jurátusok, a karzatra az
                  iparosok; a jurátusnak nemigen van pénze, az iparosnak pedig csak vasárnap van
                  ideje. Azért csak minden másodnap lehetett előadást tartani. A megyegyűlés hetében
                  elrontotta a bevételt a folyton szakadó eső, mely miatt a rundelláig sártengerben
                  kellett gázolni. Aztán az előkelő uraságok itt Pesten mind látták már azokat a
                  darabokat, amiket ők egymás után előadtak, nagyobb művészektől a német színházban,
                  s nálunk még most is fennáll az a nézet, hogy ami színművet már egyszer látott az
                  ember, másodszor mit nézzen rajta, hiszen tudja már, hogy mi lesz a vége?</p>
				<p>„Várjatok csak – mondá magában Bányaváry, mikor a pislogó lámpafénnyel+ a gyér közönségen végignézett –, majd jön nektek
                  nemsokára valami, aminek a hírére ostromolni fogjátok a rundella kapuját, s
                  ismételni kívánjátok a darabot hatszor egymás után. Majd jön Kálmán
                  remekműve.”</p>
				<p> Hanem egy rettenetes sziklát kell körülhajókázni vele. A minden írók szikláját: a
                     cenzort.
               </p>
				<p> A cenzúra uralkodott akkor a nép gondolatai felett.</p>
				<p> Budapesten volt négy cenzor: fiatalabb, öregebb, volt polgári cenzor, volt papi
                  cenzor, annak még amellett más hivatala is volt, mert hiszen annyit még nem írtak
                  akkor az országban, hogy négy embernek dolgot adjon az elolvasása. Voltak közöttük
                  okos, tanult emberek is: ezek voltak a legrosszabbak, mert ezek ismerték az írónak
                  még az intencióját is, s olvasni tudtak a fehér sorok között.</p>
				<p> Jó szerencse, hogy lehetett válogatni, s a közönség elé vágyódó író vagy színész
                  ahhoz vihette a művét, amelyik neki jobban megtetszett.</p>
				<p> Bányavárynak főtisztelendő Bócza Nepomuk úr tetszett
                  meg legjobban.</p>
				<p> Mikor tudatta Kálmánnal, hogy művét ezen kitűnő egyéniségnek nyújtotta be, Kálmán
                  nagyot lélegzett.</p>
				<p> A legvitézebb tábornok is fellélegzik, ha a csata előtt való nap azt mondják
                  neki, hogy a béke megköttetett. Szép az a dicsőség, szép a csatatéri halál; –
                  hanem az élet is szép!</p>
				<p> Főtisztelendő Bócza Nepomuk úr a késő korig meg van örökítve azon válogatott
                  adomák által, miket az íróvilág fenntartott róla. Egy múlt századbeli kísértet,
                  egy korától elmaradt csont, ki amióta a szemináriumból kikerült, könyvet nem vett
                  a kezébe azon célból, hogy abból tanuljon valamit, csupán azon célból, hogy
                  törüljön belőle valamit. História, filozófia, fizika, rá nézve nem létezett,
                  mindent a dogma és a tradíciók szempontjából ítélt meg. A nyelv fejlődésével
                  lépést nem tartott, az új szavaknak határozott ellensége volt; ami szót a
                     Páriz-Pápai százéves szótárában meg nem talált, azt
                  kitörölte s felcserélte a hozzá legközelebb hasonló hangzatúval; a szentírással
                  ellenkező állításokat még versben sem engedett elhangzani. A szerelmes vers
                  írójátul megkövetelte, hogy a megénekelt hölgy férjes nő ne legyen, az etikáról és
                  illemtanrul saját fogalmai voltak. Az „Isten” és
                  „Szent” szavakat, ha kisbetűvel írva találta, azokat kezdő nagybetűkre kiigazítani
                  el nem mulasztotta. Az „ördög” szót éppen nem engedte leírni, azt kiigazította
                  „feketé”-re; a „barát” szót, minthogy az kapucinust is
                  jelenthet, kivétel nélkül átváltoztatta „szerzetes”-re.</p>
				<p> És azután mindig otthon ült, s azzal töltötte az idejét, hogy elővette a más
                  cenzorok által nyomtatás alá bocsátott műveket, amik már megjelentek, s azokat
                  újra átvizsgálta, kijegyezve veres plajbászával azokat a sorokat, szavakat, amiket
                  ő kitörölt volna belőlük. Ha nagyon megbotránykozott, fel is adta kollégáit
                  túlságos engedékenységük miatt.</p>
				<p> Cenzúrázott mindennemű könyvet: verseket, színműveket, zsoltárt, iskolai
                  kézikönyvet, matematikát, nyelvtant, prozódiát: (egyikhez sem értett) még
                     kalendáriumotis, oly pontosan átvizsgálta még az
                  utóbbit is, hogy a vásárok lajstromában nem egyszer rajtakapta a
                  kalendáriumcsinálót, hogy az illető helység országos vására éppen vasárnapra
                  esnék, ami meg nem engedhető; az időjóslati rovatban pedig valóságos népbarát
                  volt; oltalmazója a munkások érdekeinek: számtalanszor kiigazítva az aratás
                  idejére jósolt „tartós esőt” – „állandó jó időre”, mert a szegény dolgozó embernek
                  olyan idő kell aratáskor. Nem volt az rossz ember, csak ostoba.</p>
				<p> Ezt választotta ki Bányaváry a remekmű cenzorául.</p>
				<p> Elment hozzá egész alázatossággal, illustrissimének címezte; diákul beszélt
                  hozzá. Ezzel mindjárt megnyerte a kegyét. Előadta, hogy valamennyi buda-pesti
                  cenzor közül önkénytelen őt választotta ki e mű bírálójának, mert nincs a
                  többiekhez elegendő bizodalma, hogy elég figyelemmel fogják azt megvizsgálni.
                  Fiatal ember műve, s a fiatal emberek hajlandók a könnyű erkölcsöt hirdetni,
                  szerelmes históriákkal a szíveket megvesztegetni; azután meg azt a sok új szót
                  belerakják a munkáikba, amiket csak ők maguk értenek. Az ilyeneket kéri nagyon
                  szépen kiigazíttatni;mert úgy hiszi, hogy ennek a
                  fiatalembernek a munkája hemzsegni fog ezektől a hibáktól.</p>
				<p> Bócza úr tökéletesen meg volt vesztegetve.</p>
				<p>Ugyan örült, hogy valahára emberére talált, aki az ő nagyságát felfogni képes.
                  Meg is ígérte a direktorúrnak, hogy figyelemmel+ vizsgálandja át a művet, s három nap alatt véleményt
                  fog róla mondani.</p>
				<p> Harmadnap visszament hozzá Bányaváry.</p>
				<p> Bócza úr bölcs tekintetű arccal fogadá.</p>
				<p> – Az úr engemet fölöttébb megcsalt. Hisz ez nem valami erkölcstelen munka, sőt
                  inkább nagyon morális darab, s egyetlen egy új szót nem találtam benne, amit
                  kiigazítsak: csupán az ortographiája néhol hamis, s a jámbusai itt-ott
                  sántítanak.</p>
				<p> Boldogtalan cenzor. A ravasz komédiás denunciatiója által hamis nyomra engedte
                  magát vezettetni, s míg ő Kálmán művében az erkölcstelen eszméket, a szerelmi
                  csábításokat, meg az új szavakat vadászta, azalatt elszalasztá azt a mély morált,
                  mely abban a szabadság isteni tanait hirdeti. Az egeret keresve, nem vette észre a
                  sast.</p>
				<p>Akármelyike a többi cenzoroknak elejitől végig keresztülhúzta volna veres
                     irlájával*+ e minden hatalmasok talapzatát+ megrázó költeményt: egyedül ő nem vette észre benne a
                  fődolgot, a szellemet.</p>
				<p> Sőt még meg is dícsérte a munkát.</p>
				<p> „Ez a fiatal ember nagyon szépen versifikál: ha diákul írna, nagy auctor lehetne
                  belőle.”</p>
				<p>S visszaadta a művet Bányavárynak a „theatro admittitur*” aláírással, anélkül, hogy egy sort törült volna belőle.</p>
				<p> Bányaváry diadala tökéletes volt.
               </p>
				<p>Két hétig tartott az előkészület az új darabra. Két hétig járta a hír Kálmán
                  nevével az egész várost, előre kürtölve, hogy most jön egy portentum,* egy remekmű, egy minden fát levágó óriás.</p>
				<p> Ez pedig nem jó szolgálat a hírtől. Minden ember még egyszer annyit vár, mint
                  amennyit kap. A felizgatott kíváncsiság csodadolgokat ígér magának, s a beteggé
                  tett irigység szomjazza az áldozat vérét. Egyetlen magasztaló tíz kritikust idéz
                  elő.</p>
				<p> Bányaváry maga úgy járt-kelt a városban alá s fel, mint egy őrült, s ismerőst
                  ismeretlent lefülelt az új művet magasztalva. Színlapjain előtte egy héttel
                  elkezdte hirdetni az előadást. Két nap egymás után fog ugyanazon darab adatni:
                  helyek ára fölemelve, teljes bérletszünettel, erre a napra semmi szabadjegy sem
                  érvényes. Mind hallatlan merényletek ezek Pest városában.</p>
				<p> A szerző személye is fokozta az érdekeltséget: Kálmán az előkelő körök kedvence
                  volt; az első előadás napjára a rundella páholyai mind előre le voltak foglalva.
                  Decséryék maguk kérték fel Kálmánt, hogy számukra is szerezzen egy páholyt e
                     napra.Gondja volt rá, hogy olyat válasszon ki,
                  ahova saját páholyából majd beláthat.</p>
				<p> Végre eljött a várva várt, a félve félt nap, mely Kálmán életének szikláját
                  képezé. Azt a sziklát, melyen hajója összetörik, s melyen világító tornya
                  emelkedni fog.</p>
				<p>A zsidók „hosszúnapja”nem olyan hosszú nap,* mint az, amelyen egy költőnek első művét színpadra
                  hozzák. Egész nap láza van, nem tudja mit csinál. Hamarább ott van a színpadon,
                  mint maga az ügyelő. Segít rendezni, és szaporítja a zavart. Könyörög minden
                  szereplőnek, hogy csak az istenért jól vigyázzon a szerepére, a verseit el ne
                  forgassa, „és”-eket ne rakjon a szavak közé, mert elrontja vele a jambust.
                  Egyiknél szeretné, ha öregebbnek álcázná magát, másiknál, ha nem csinálna magának
                  olyan nagy bajuszt. Reszketve közeledik az előfüggönyhöz, s lesi, hogy van-e már
                  közönség. Útjában van a rendezőnek, az igazgatónak, kik nem győzik elhárítani
                  maguk elől. Biztató bókokat mond a primadonnáknak, s a foga vacog, mikor
                  rizsportól fehér kezeiket megcsókolja. Retteg valamennyitől. Ha Cilike ott nem
                  volna, ki bűbájos mosolyával most is oly ismerős, kétségbeesnék azon merénylete
                  fölött, hogy ennyi jó ismerős arcot átváltoztatott hajdankori rémalakokká, kik
                  ragasztott orraikkal, álszakállaikkal, vendéghajaikkal, bádogkoronáikkal,
                  párducbőreikkel mind őt ijesztgetik. Végre szól a súgó csengettyűje, a zenekar
                  rákezdi, az igazgató minden szentekre kéri a szerzőt, hogy menjen a páholyába, ez
                  feltámolyog a lépcsőkön: ugyan jó, ha három más idegen arcokkal tele páholyba be
                  nem nyit, míg a magáéba talál. Ott aztán behúzza magát egy szegletbe, ahonnan a
                  színpadra láthat, de ahol őt a közönség nem láthatja. A közönség persze jól tudja,
                  hogy az egyetlen páholy, mely látszólag üres,
                  hátterében a szerzőt rejti, s mint vadász a rókát, úgy lesi minden látcső a páholy
                  üregét. Iszonyú hőség van, a szív százhúszat üt percenkint. A karzat szakadásig
                  tömve, azok türelmetlen emberek, iparos és cselédféle nép. Kezdenek tombolni. A
                  szerzőt a hideg leli, hogy mégsem kezdik a darabját. Végre másodszor szól a súgó
                  csengettyűje, s az előfüggöny allegóriái a magasba emelkednek. Ünnepélyes csend
                  támad. Szerzőnek egy gondolat villanik át agyán.+
                  Leugrani a páholyból, elkapni a súgó elől a darabot s elszaladni vele. – Már késő!
                  Az a sarkantyús úr ott a színpad közepén megkezdi a mondókáját, belelép a dolgok
                  közepébe: in medias res…</p>
				<p> A szerző néz és hallgat.</p>
				<p>
                  Óh, az nememberi idegeknek
                  való gyötrelem! A makkabeusok anyjának szenvedése
                  hasonlíthat ehhez, mikor fiait egymás után leölték szeme láttára. Hogy gyilkolják
                  a legszebb verseit! Meglehet, hogy jól játszanak; de ő azt mind egész másképp
                  képzelte. Nem így éltek ezek az alakok az ő lelkében. Ott van ni! Az az ember meg
                  éppen nem tudja a szerepét; a másikat is belezavarja vele! Nem úgy van! Kihagyták
                  a legszebb részét a párbeszédnek. Egy össze nem vágó jelenet, s elveszett az egész
                  hatás. Ennek itt csak keserűnek kellene lenni, s ahelyett komikussá lesz;
                  gúnyszavainak csak háttért kellene képezni a főszereplő tragikus kitöréseihez,
                  ahelyett előtérbe tolja magát, s a közönséget kacajra ingerli ott, ahol nem
                  kellene. Bányaváry maga sem látszik érteni, amit előad. Egészen másként szavalja
                  szerepét, mint egykor az Oltárkövön. Ah, akkor az olypmi láthatalanoknak beszélt,
                  most pedig a karzatok népének, s annak be kell bizonyítania, hogy milyen jó hangja
                  van. Minden úgy üt ki, ahogy Biróczy előre megjósolta. A hevesfejű főnemes alakja
                  pattogó betyárrá izmosodik, a kesergő agg honfi sápítozó vén banya lesz, a
                  panaszkodó paraszt képe szószátyár gányóvá mázolódik, a fejedelmi alakok egyike
                     semnő fel magasabbra egy prédikátornál, másika nem
                  más, mint egy koronás tekintetes asszony. Egyedül Cilike érzi, amit játszik:
                  egyedül az ő alakján lehet tekintetének megnyugodni. Ő a tökély. A többi aztán
                  annál messzebb esik az ideáltól.</p>
				<p>S hogy kínja tökéletes legyen: még odajön Biróczy a páholyába, és elkezdi neki
                  dicsérni a színészeket, hogy milyen várakozáson felyül+
                  jól játszanak. És meg is lehet, hogy jól játszanak, csakhogy Kálmán mindezt
                  egészen másképpen rendezte képzeletében, s az élő alakok nem illenek össze a
                  lelkében alakult képekkel.</p>
				<p> Azután nem elég, hogy Biróczy meglátogatja a páholyát, egymás után jőnek hozzá
                  ifjú ismerősök, litteratorok, kritikusok; kezdik az obligat gratuláción, s aztán
                  elsorolják kifogásaikat, észrevételeiket. Azokon egymás között összedisputálnak.
                  Szidják a színészeket, kik e remekműnek nem tudnak megfelelni, a közönség nem
                  hallja tőlük az előadást s felpisszeg rájuk. Kálmán szeretné valamennyit kidobálni
                  a páholyból.</p>
				<p> Lopva áttéved tekintete az átelleni páholyba, ahol Decséryék ülnek, s arcaikról
                  olvassa ítéletüket.</p>
				<p> A hercegnőnek melege van, legyezi magát; csak olyankor tapsol, midőn Cilike kilép
                  a színpadra, s a főispánt is készti, hogy tenyereit lomhán összelappantsa.</p>
				<p> Hát Dorothea?</p>
				<p>Annak az arca egészen át van változva. Oly kifejezés ül rajta, aminőt Kálmán még
                  soha nem látott. Mint egy szobor, oly mozdulatlanul figyel e mű+ minden szavára. Félelem-e az, bámulat-e az, mely arcát
                  elmerevíti; vagy mind a kettő? Rémítik őt azok a gondolatok, amiknek szavait
                  hallja? Most kezdi-e tudni, hogy ki az az ember, akit ő szeret? Most kezdi-e
                  látni, hogy micsoda rettenetes ország az, aminek poézis a neve, s szívének minden
                  idegei megreszketnek annak fenséges borzalmai előtt?</p>
				<p>A mestermű hatása a közönségre nagyon kétséges volt. Tapsoltak eleget egyes
                  költői helyeknek; de az egyetemes, megragadó hatás, melyet Kálmán maga várt tőle,
                  elmaradt; hiába mondták barátai, kik páholyába sereglettek, hogy műve nagyon
                  tetszik; ő érezte az ellenkezőt. Óh, az előadás órájában az író clairvoyant:* azt is megérzi, hogy mit gondolnak azok, akik a háta
                  mögött – hallgatnak. – Nem ilyen a közönség tetszése! A karzatok tombolnak a
                  hangzatos mondatoknak; de az értelem maga a nagy közönségre nézve – kaviár.* Néhányan megértik a szellemet is – ott a páholyokban.
                  Nagyon jól megértik. Azoknak lúdbőrzik a testük tőle, s Kálmán kezdi észrevenni,
                  hogy egy páholy megüresül. Azok félnek hallani is amaz eszméket, amiknek ő élő
                  szavakat adott. És az egész költői remek alkotást, a tragikum fenségét, azt nem
                  fogja fel senki. Hiszen ha nem hiányzanék hozzá az érzék, az egész közönségnek
                  néma elragadtatással kellene gyönyörködni e végtelen örvényében az eszményi
                  szépségeknek. És óh, a költő érzi azt büszkén, hogy milyen földfölötti szépeket
                  álmodott, – és látni kénytelen, hogy álmait senki sem érti.</p>
				<p> Felvonások közben hívták a szerzőt, de nem jelent meg; a rendező jelenté, hogy
                  szerző nincs jelen. E visszavonulásért Bányaváry lehordta Kálmánt, szerinte a
                  szerző megjelenése a közönség hívására kétszerezi a tetszést.</p>
				<p> – Művem nem tetszett – viszonzaszárazan Kálmán.</p>
				<p> Bányaváry majd megölte e szóért.</p>
				<p> – Roppantul tetszett! A közönség meg van dühödve tőle! S aztán a mai előadás még
                  csak főpróba volt; majd holnap nézd meg, hogyan játszunk valamennyien! Majd
                  holnap! Hát velem hogy vagy megelégedve?</p>
				<p> – Cilike imádandó volt – felelt rá Kálmán.</p>
				<p> – No és én? Meg a többiek?</p>
				<p> – Csak Cilike volt imádandó.</p>
				<p> Az előadás estélyét pompás díszlakoma fejezte be a „Hét Választó”-nál, ősi szokás
                  szerint a szerző megvendégelé a színtársulatot, jó barátait. Hivatalos volt a
                  lakomára kivétel nélkül minden Pesten lakó magyar író; még akkor kicsiny
                  csapat.</p>
				<p>Ezek ugyan akkor éppen nem képeztek valami külön osztályt; mindegyiknek volt,
                  amellett, hogy verset és prózát írdogált, tisztességes keresetmódja.* Az elbeszélések szerzője egyúttal városi kiadó;* az, aki a humoros adomákat írja a „Honi vezérbe”,* a helytartótanácsnál segédfogalmazó; a hősköltemények
                  most kiemelkedett költője magánnevelő kilenc fiúgyermek mellett; az antológiai
                     gyűjtőegyetemi tanár; a meseíró tehetős földesúr,
                  nem szorult hivatalra, csupán egy divat- és szépirodalmi lap szerkesztője nem más,
                  csak lump. Zseniális ember, de minden jellem nélkül, mindig fülig adós, senkinek
                  sem fizet; s amellett nagy gourmand; ő maga dicsekszik, hogy minden ebédre egy
                  előfizetőjét eszi meg a „Mulatságos”-nak (ez lapjának a
                  címe), s e tekintetben két ember helyett dolgozik, amennyiben segédszerkesztője
                  részét is maga költi el: ez a segéd pedig nem más, mint árva Aszályi, írnokból
                  laptöltelék-készítővé emelkedve, s principálisa által a nagy világ pártfogásába
                  marasztalva, hogy ott egyék, ahol kaphat. Ezért a mellékneve: „Potya” Aszályi.</p>
				<p> A „potya” szó alatt értika magyarban, mikor valahol
                  „ingyen” esznek. Akármit esznek: érett túrót vagy pástétomot, csak ingyen ültessék
                     melléaz embert, az a potya, az jól esik. Néha nem
                  is kínálják, a „potya” fogalma egyesíti magában az önkénytes megtelepedés
                  művészetét is. Aszályi egyúttal műbíráló is. – Ez a legkönnyebb tudomány, amihez
                  semmi tanulmány nem kell. Ez a mesterség leginkább
                  elvezet a potyához: néhol ebédre hívják, néhol pofon verik érte, s mind a kettő
                  ingyen.</p>
				<p>Hogyne jött volna el főszerkesztőjével, Kovászos úrral Aszályi is Kálmán ünnepi
                  torára. – De arról bizonyos lehet Kálmán, hogy senki sem fog neki orcátlanabb+ hízelkedéseket szemébe mondogatni, mint Aszályi; még a
                  principálisa, Kovászos úr sem, aki pedig nagy széltoló.</p>
				<p>Pedig Kálmán irtózik tőle, ha szemébe dicsérik. De hiszen ebben a társaságban ne
                  is tartson tőle, hogy a Mulatságosszerkesztőségén
                  kívül ez valakinek eszébe jusson. Tudósok, írók, színészek gyülekezetében senki
                  sem beszél másról, mint ki-kia saját viselt dolgairól.
                  A színész elmondja, mily diadalokat aratott a vidéken, hogy omlott lábaihoz
                  koszorú, szerelmes levél, díszbillikom és emlékgyűrű. A humorista előadja legjobb
                  élceit, mik most az egész országot felvillanyozzák; a történetbúvár* bebizonyítja, hogy az egész világon minden nyelv a
                  magyartól származik, zsidók, asszírok, föníciaiak mind a mi őseink voltak; a
                  szerkesztő praenumeransai szaporodtát emlegeti; a
                  versíró jó néven veszi, ha akad olyan szomszédokra, kik legújabb költeményének
                  kiemelkedő részeit meghallgatják; csak árva Aszályinak jut néha eszébe, hogy
                  egy-egy körmönfont áldomást megindítson a mai nap hősének tiszteletére, ki
                  búskomoran ül az asztal végén, s lelkével akárhol másutt kalandoz, csak ott nem,
                  ahol érte isznak.</p>
				<p>Később aztán oszolni kezd a társaság: legelébb hazamennek a színészek, nekik
                  holnap is erős dolguk lesz, nem szabad sokáig mulatniok. Akkor aztán a
                  hátramaradottak előveszik az eltávozottakat, s leszólják őket irgalom nélkül,
                  milyen minden kritikán alul való játék volt, amit ma produkáltak. Egynek sincs
                  közülök fogalma a művészetről: Bányaváry bakternek való, nem színésznek, a
                  feleségében pedig nincs semmi szenvedély. – Azután elszállingózik a historikus, a
                  meseíró, a hősköltő. Amint egymás után kihúzzák a lábaikat, elmondatik róluk, hogy
                  az első nevetséges idióta, a második jó borokat tart,
                  de ha a meséiről beszél, elaltatja vele az embert; a harmadik nem bír kiadót
                  találni a műveinek, pedig abban a képzeletben van, hogy ő jobb költő, mint más. A
                  nyelvújító eltávozta után előhúzzák a hírhedett „Mondolatot*”, mely a nyelvjavítók törekvését teszi nevetségessé. Valamennyi között
                  egyedül Biróczy van biztosítva minden oldalról; ő se nem író, se nem színész,
                  tehát tűz- és vízmentes.</p>
				<p>– Eredj már haza, Kálmán, kérlek – mond a bohó fiú, megszánva komor arcú barátját
                  –, hadd szóljunk meg aztán téged is!</p>
				<p> Kálmán komolyan veszi a baráti intést, s engedelmet kér a társaságtól, hogy
                  hazamehessen; fejfájásról beszél. Talán úgy is van.</p>
				<p> – Dejszen – riad fel Aszályi –, Kálmán barátunk csak magasztalóit hagyja hátra,
                  ha távozik. No hiszen majd meglátod holnap, ha a Mulatságost olvasod, hogy
                  felmagasztalunk, hogy megkoszorúzzuk a nevedet. A Mulatságost a nagymamád is
                  járatja. Majd hogy meg lesz lepetve, ha azt a sok dícséretet olvassa felőled!</p>
				<p> Kálmánnak émelygett a gyomra. Sietett a kalapját megtalálni.</p>
				<p> Aszályi szegődött hozzá.</p>
				<p> – Elkísérlek hazáig. Valami bajod ne történjék az úton.</p>
				<p> – Köszönöm; bérkocsin megyek.</p>
				<p> – Hát akkor vigy el magaddal. Még a nyomdába kell mennem, hogy a darabodra
                  megírjam a bírálatot, hogy a holnapi lapban megjelenhessen.</p>
				<p> – Csak maradj te itt és mulass tovább, a bérkocsi visszajön, s rendelkezésedre
                  áll.</p>
				<p>Azzal valahogy lerázta a nyakáról a műbírálót, s ott hagyta a kollegatust,* hadd beszéljék ki magukat kedvükre a mai nap
                  áldozatáról is. Hisz a legkedvesebb poszpász egy ilyen
                  írói lakomán, akit végül kés, villa nélkül megenni jól ízlik – maga a bankett-adó
                  szerző.</p>
				<p> No ha aztán arra volt kíváncsi Kálmán, hogy eltávozása után mit beszéltek a
                  lakomáján ott maradt jókedvű pályatársak, azt másnap, mikor későn reggel
                  fölébredt, nyomtatva olvashatá, a még nyomdanedvesen asztalára tett
                  Mulatságosból.</p>
				<p> Ott volt tegnap előadott művének bírálata Aszályi írói jegyével.</p>
				<p> Egy infámis, piszkolódó, gunyoros persziflázs eleitől végig, melyben ki van
                  forgatva művének értelme, megtagadva tőle minden költői föllengés, versei
                  ócsárolva, expozíciója abszurdummá torzítva, tragikuma nevetségessé téve, merész
                  iránya denunciálva, még személyét is kigúnyolták benne: a tudatlan dandy, az
                  asszonyok kegyence, ki telivér költőnek hiszi magát, azért, mert a paripája
                  telivér. – S ez így ment két sűrű oldalon végig.</p>
				<p> – – S azt az ő nagyanyja holnap már olvasni fogja ekképp!</p>
				<p>De mit bánta azt Kálmán, hogy Kovászos úr lapja meg annak a dárdása* mit írnak őfelőle, meg a darabjáról; egyetlen kérdés
                  fojtott el nála minden egyéb aggodalmat: mit beszélnek most őróla Decséryéknél. A
                  láz járta át idegeit, amíg a látogatási óra elkövetkezett. Milyen arccal
                  fogadják?</p>
				<p> Eh mit? Hiszen bukott meg már fiatal ember elég az első színművével! Mit
                  csinálunk ebből országos dolgot? – De az nem Jenőy volt, és nem az ő színműve.
                  Óriás volt az a pyeridák berkében, s óriás a közélet
                  mocsarában. Korszakot alkotó lángész, ki ha bukik, a gyávák és törpék egész
                  légiója örömünnepez felette. Ezt érezte ő maga, ezt érezték mindazok, kik őt
                  szerették, kik visszatartóztatták. Az ő esése kolosszdűlés volt. Azért kellett,
                  hogy elejtsék. A hétköznapi ember bukhatott, újra talpra állt, szeretője se hagyta
                  el, hivatala is megmaradt, anyja sem tagadta ki; de Kálmánra nézve megbukni
                  egyértelmű volt a semmivélétellel.</p>
				<p> Decséryéknél legelőször is a hölgyeket látogatta meg. A hercegnőt együtt találta
                  Dorothea grófnővel.</p>
				<p> A hercegnő felötlően szívélyes volt az elfogadásban, mindjárt áttért a Kálmánt
                  oly nagyon érdeklő tárgyra, a tegnapi előadásra.</p>
				<p>– Óh, az valóban élvezetes este volt! Én a kordicai statutio óta nem láttam
                  magyar előadást; de meg kell vallanom, hogy színészeink azóta nagyon sokat
                  haladtak. Különösen önnek a rokona: Bányaváryné; az bármely idegen színpadnak
                  díszére válnék. Apropos! Miért mondta ön akkor, hogy az önnek testvére? Hisz a
                  színlapon ez áll: Bányaváryné, született Perkátai Cecille+ asszony. No, értem; együtt növekedtek fel, olyan, mintha testvére
                  volna; igazán kedves teremtés; gyönyörű alak, az ember mindig maga előtt látja
                  azokat a beszélő nagy szemeit: szeretetreméltó tünemény.</p>
				<p> Miért dícséri ez most olyan nagyon azt a színésznőt éppen Dorothea grófnő előtt?
                  Tán azt akarja keserűvé tenni Kálmán iránt, midőn azt a gyanút hinti el, hogy
                  Kálmánt e szép művésznéhöz tán nem annyira rokonság,
                  mint szerelem csatolja?</p>
				<p> – Kár, hogy a szöveget nem értettem eléggé – monda a hercegnő –, csak Dorotheától
                  tudom, hogy az igen fennkölt mű. Ő el volt ragadtatva általa.</p>
				<p> Kálmán Dorotheára nézett.</p>
				<p> A szép madonnaarc tekintete nem igazolta nagyanyja állítását. Halavány volt, és
                  szeme félve találkozott Kálmánéval.</p>
				<p> Különös volt, hogy Dorothea grófnő ezúttal szabadságot vett magának nagyanyja
                  jelenlétében Kálmánnal magyarul társalogni, amiből a hercegnő igen keveset
                  érthetett.</p>
				<p>
                  – Igaz – szólt Dorothea. – De azok borzasztó szépségek
                  voltak! Én némelykor meg voltam dermedve, mikor arra gondoltam, hogy ezek az
                  eszmék az ön lelkében születhettek! Mikor gondolja ön ki ezeket? Mi az a költő,
                  aki ilyeneket alkot? Vajon, mikor így közöttünk jár, mosolyog, tréfásan fecseg
                  velünk: akkor is ott leskelődnek-e a szíve közepén ezek a tűzszemű gondolatok?
                  Vagy van valami démona, aki olyankor veszi elő, mikor egyedül van, s diktál a
                  tolla alá ilyen idegen szavakat? Valami hevítő mérget iszik olyankor, haschischt
                  vagy mákonyt?</p>
				<p> – Nem, grófnő – szólt Kálmán mosolyogva –, én egészen józanul szoktam írni. A
                  gondolatot csak a gondolat szüli.</p>
				<p> – De, hogy szülhetik egymást az egymással ellenkező gondolatok? Ez a titok
                  előttem. Hiszen azt értem, ha a szenvedő szerelmes úgy szól, hogy sírjak a
                  szavára, de hogyan tud valaki egy gyűlölt alaknak, egy méregkeverőnek, egy
                  csábítónak sötét lelkéhez méltó szavakat találni? Ki tanítja őt arra a kitörésére
                  a féktelen dühnek, ami a sértett becsület, a féltés kínjai közt szülemlik? Érzi-e
                  a költő mindazt, amit alakjaival elmondat: a jót is, a rosszat is? Magából szedi
                  az a gondolatokat mind?</p>
				<p> – Grófnő, amivel a költő teremt, az a képzelem. Annak a hatalma pedig
                  egybefoglalja az ismert világot. A költőnek mindent maga előtt kell látni, a
                  pokoltól az égig.</p>
				<p> – Hát saját magát látja-e azután? Kitől tudja meg, hogy a sok alak közül, amit
                  maga elé teremt, melyik az ő saját alakja? Kiből beszél az ő lelke? A
                  féltékenyből, aki gyilkol, vagy a hízelgőből, aki csábít? Hogy állítna elénk
                  valaki egy ijesztő alakot, anélkül, hogy magát is olyanná ne tudja idomítani?</p>
				<p> – Ah, grófnő, önnek a nézete szerint minden regényt és drámát legelőször is egy
                  férfiúnak és egy nőnek kellene együtt írni, mert azt egyikünk sem tudhatja, hogy a
                  másik hogyan érez, hogyan szeret, hogyan szenved! Azonfelül a gyilkos
                  lelkiállapotát csak gyilkosecsetelhetné, s a fösvényét
                  csak a zsugori.</p>
				<p> – Valóban azt hiszem. És úgy is van. A férfi költő művében tökéletesek a férfi
                  alakok, a nők sohasem azok. Aztán kimagaslik mindig egy ideál; melyben a költő
                  lelke nyilatkozik: én ilyen volnék! Minő hát az ön ideálja? Szépség, de
                  rettenetes! Bosszúálló féltés, melynek királyvértől csepeg az ujja. Borzasztó
                  eszménykép ez!</p>
				<p> Kálmán azt vette észre, hogy az ő napja elé nagy fellegek tolulnak.</p>
				<p> De a hercegnő nem hagyta őt elkomorulni, nyájas volt hozzá, mint egy
                  idegenhez.</p>
				<p> – Nos, Jenőy! Nemde Dorothea említette már önnek, hogy mi elutazunk?</p>
				<p> Már utaznak!</p>
				<p> – Igen, de nem tudta a grófnő, hogy hová?</p>
				<p> – Flórencbe megyünk, ott töltjük a telet. Dorothea
                  egészségének jót teend az olasz lég. Kis unokám mondta, hogy ön is fog utazni
                  Olaszországba. Az szép lenne, ha ott is felkeresne bennünket.</p>
				<p> Kálmán keserűen mosolygott: „az megeshetik.”</p>
				<p> – A búcsúzásra még van idő; nem utazunk olyan hamar. Addig még remélem, hogy
                  sokszor látjuk önt.</p>
				<p> Kálmán meghajtotta magát és távozni készült.</p>
				<p> – Nem megy ön át fiamhoz, a főispánhoz? Ő már kérdezősködött ön felől.</p>
				<p> Kálmán megköszönte szépen a nagy kegyet, és a mellékfolyosón átment Decséry
                  főispánhoz.</p>
				<p> No, az nem fogadta olyan nyájasan.</p>
				<p> Bosszús arccal, összeráncolt szemöldökkel jött eléje, s szóhoz sem engedte
                  jutni.</p>
				<p> – Jaj, jaj, kedves Jenőy, mit csinált ön azzal a tegnapi darabjával! Őfensége
                  magán kívül van haragjában. Ma reggel voltam az udvarnál; még olyan indulatosnak
                  nem láttam a nádort. Azt mondta, a színészekre nem haragszik; azok őszinte, bátor
                  emberek. Nem adta meg a kérésüket, hogy Budán a várszínházban lépjenek fel, hát
                  letelepedtek egy ólban, s játszanak az ő dacára. Becsülésre méltó emberek. De az a
                  fiú! – itt önt értette –, aki idejön könyörögni, akire óra hosszant vesztegetem a
                  meggyőző indokokat, akit kézen fogva vezetünk minden előmenetelre, hogy az
                  egyszerre oly dühödten megfordítsa a puska agyát, s közénk csapjon vele, az minden
                  fogalmat meghalad. De hogy lehetett olyan őrült cenzor a világon, aki ezt a
                  darabot színpadra bocsátotta? – A helytartótanács rögtön elmozdította ezt a
                  cenzort pesti állomásából, s áttette Nagyszombatba. Érti ön a helyzetet, kedves
                  Jenőy?</p>
				<p> – Egészen értem – szólt Kálmán –, s ismerem a teendőmet.</p>
				<p> Nem is magyaráztatta magának bővebben a balhírt, megköszönte azt a főispánnak, s
                  sietett a Decséry palotából haza. És aztán útközben elgondolkozott rajta, hogy a
                  hercegnő aki már bizonyosan tudta fiától a Kálmánt fenyegető rossz hírt, ahelyett,
                  hogy mint érdekelt fél, a veszélyben forgónak szemrehányó haragos képet mutatott
                  volna, mint az őszinte főispán tette: még inkább nyájas volt hozzá. Nyájas volt,
                  mint egy idegenhez!</p>
				<p> Kálmánnak első dolga volthazamenni, s megírni
                  leköszönését a fényes udvari hivatalról.</p>
				<p> Még jóformán el sem végezte a maga dolgát Kálmán, midőn rohan be hozzá nagy
                  zajjal Bányaváry. Borzas haja egészen szét volt zilálva a homlokán, amint az ajtón
                  betört, s lihegve a pamlagra veté magát. Két nagy pecsétes írás volt a
                  kezében.</p>
				<p>– Nézd! Olvasd ezt! Nem ezt. A másikat elébb. De mégis ezt!*</p>
				<p> – No, melyiket hát?</p>
				<p> Az egyik hosszú írásban a helytartótanács betiltotta a tegnapi darabnak többszöri
                  előadását.</p>
				<p> – Ezt bizony előre lehetett tudni – monda hidegvérrel Kálmán.</p>
				<p> – Könnyű neked ilyen flegmával beszélned! – pattant fel Bányaváry. – De én holt
                  emberré vagyok téve. Megcsináltattam a darabhoz a sok kosztümöt, mind contóra, az
                  mind rajtam veszett; ruinálva vagyok.</p>
				<p> Kálmán mondhatta volna a barátjának, hogy hiszen te vagy annak az oka, nem én; s
                  te még ruináltan is az vagy, aki voltál; de én már senki sem vagyok – hanem csak
                  mégsem ezt mondta neki.</p>
				<p>– Azért ne essél kétségbe. A költségeidet majd megtérítem, a darabom miatt kelt
                  árjegyzékeket kifizetem. Több is veszett már Buda alatt.*</p>
				<p> – Könnyen diskurálsz! – monda bosszúsan Bányaváry. – De olvasd már most ezt a
                  másikat!</p>
				<p> A másik írásból azt olvasta Kálmán, hogy a rundellában játszás a színészeknek a
                  nemes város által felmondatik, két hét alatt ki kell onnan költözniök; mert az
                  ódon vármaradvány földig lerontatik s helyére sóraktár építtetik.</p>
				<p> Bányaváry olyan dühös volt, hogy sírt.</p>
				<p> – Ugyan, ne légy gyermek! – szólt Kálmán. – Mi kétségbeesni való van azon, hogy
                  el kell hagynotok azt a vén denevérfészket? Ha hozzákezdtünk valamihez, most már
                  legyen erőnk végig kitartani. Kétheti haladék van: légy nyugodt; azalatt én
                  szerzek számotokra más helyet, s játszatok tovább. Én állok ott, ahova a lábamat
                  letettem. Most eredj haza, láss a mai előadás után, hogy a közönség kárpótolva
                  legyen. Hogy tovább mi történik, az az én gondom.</p>
				<p> Most már Kálmán gyakorlott fölényt Bányaváry fölött. Az igazi veszély idején
                  tűnik fel a váljegy, ami a valódi erőt jellemzi.</p>
				<p> Apró bajoknak helytállni, kicsiny urakkal perlekedni, éhezni, fázni, küszködni
                  Bányavárynak is volt ereje; de ahol komoly volt a baj, ott csüggeteg lett. Kálmánt
                  pedig éppen az emelte fel.</p>
				<p> Hogy úgy egyszerre összeesküdött ellene minden: a kritikustól kezdve a szerető
                  hölgyig! Ez acéllá edzette lelkét.</p>
				<p> Csak azért is!</p>
			</div>
			<div type="chapter">
				<head> Különböző női szívek </head>
				<p> Ez nap Kálmán többé ki sem ment a szobájából, s meghagyta az inasának, hogy
                  senkit se küldjön be hozzá.</p>
				<p> Tudta, hogy a krízis kitöréséhez kell egy nap.Azt az
                  időt valahogy agyon kell verni. Addig nem mutatja magát a világban.</p>
				<p> De egy dologban még sem állta ki sokáa vesztegzárt;
                  másnap délben mégis elmenta Decséry palotáig; nem
                  ugyan látogatási szándékkal, hanem hogy a házmestertől megtudjon valamit
                  felőlük.</p>
				<p> Meglepetés várt rá. A házmester azt mondta, hogy ma korán hajnalban a hercegnő
                  Dorothea grófnővel és egész cselédségével együtt elutazott.</p>
				<p> Tehát már el is utaztak!</p>
				<p> Tegnap még azt mondá a hercegnő: ne búcsúzzunk még, van elég időnk rá. Azt
                  akarta, hogy búcsúzás nélkül váljanak el.</p>
				<p> A házmester Kálmán arcán látta annak gondolatait. Azt mondá neki, hogy ha
                  beszélni akar a házfelügyelővel, az talán többet tud mondani.</p>
				<p> Kálmánnak eszébe jutott, hogy hiszen ez a házfelügyelő az ő régi iskolatársa,
                  Csuka Feri. Felkereste őt kertre nyíló szobájában.</p>
				<p> A jó fiú eléje szaladt, mikor meglátta, s örvendve szorongatá a kezeit. Volt
                  benne annyi baráti józan tapintat, hogy a darabjáról nem kezdett el neki beszélni,
                  hanem ahelyett egy cédulácskát nyomott a markába s azt súgta: „tedd el, – majd
                  otthon vedd elő, – őtőle van, – te majd megérted.”</p>
				<p> Kálmánnak kettős oka volt nem váltani vele több szót: egyik az, hogy gyanús
                  kémszemek lestek, másik meg, hogy a drága papírka tartalmát óhajtá minél elébb
                  megismerni.</p>
				<p> Egy bonbon cukorka borítékja volt ez a papír; amit úrhölgyek el szoktak hajigálni
                  a földre, anélkül, hogy valakinek másnak eszébe jutna a cukorpapírt felvenni, mint
                  akinek a szem figyelmeztető intése szólt.</p>
				<p> E cukor-borítékon e három szót találta Kálmán irónnal
                  feljegyezve:</p>
				<p> Ebből a három szóból senki a világon nem ért meg semmit, hanem ő megértett
                  mindent.</p>
				<p> Genuába utaztak. Hedvig: a szűz szerelemben is boldog kedves, kit Brunójától
                  Genua sem választ el.</p>
				<p> Kálmán előtt feledve volt a bukás, az elhagyatás; ez a kis papírdarab mindent
                  kigyógyított. Eltette azt a kedves arckép mellé, s őrizte, mint a bűnös a pápai
                     indulgentiát. Az embert nem nyomja a bűntudat,
                  mihelyt azt tudja, hogy megbocsátottak érte. S ha Dorothea megbocsátott, ha ő
                  szeret, kivel törődik aztán?</p>
				<p> Hanem az mégis bántotta, hogy a hecegnő ily megvető modorban igyekezett tőle
                  megszabadulni. Ez a nevetségessé tételigmegy.</p>
				<p> A dac megszülemlett már lelkében; a kevély ember, ki addig csak titokban
                  rejtőzött, egész valódi arcával lépett ki vele a napvilágra, midőn leköszönő
                  iratát a magas uraknak felküldé.</p>
				<p> Nem ment többé haza, nem zárkózott elismerősei elől.
                  Eljárt mindenüve,ahova máskor szokott.</p>
				<p>Aznap este nagy álarcosbál volt a redoute-ban.Erre a
                  mulatságra Decséryék is nagyban készültek; más nyilvános bálba úgy sem mehettek az
                  udvari gyász miatt. A fiatal pár úgy örült előre ennek a napnak. Dorothea
                  bizalmasan elárulá Kálmán előtt, minő álcában fognak ők megjelenni, hogyan
                  ismerhet rájuk. De éjfél után álcát fognak változtatni, akkor aztán majd meglátja,
                  hogy ráismer-e Kálmán magától. Kálmán fogadkozott, hogy minden álca* alatt megismeri a grófnőt járásáról, feje hordozásáról,
                  és – szemeiről. – Óh, milyen bizonyos volt, hogy e szemekben nem fog csalódni.
                  Georgiai nő volt az első bevallott álca.</p>
				<p> Most aztán ennek is vége.</p>
				<p> Hanem azért Kálmán elment az álarcosbálba; még pedig álarc nélkül. Csak azért is
                  meg akarta mutatni, hogy még mindig él és tud a világ szeme közé mosolyogni.</p>
				<p> Akkori időkben a redouteálarcosbálai válogatott
                  közönséget gyűjtöttek össze, a dolog új volt, nem unták még meg; s a kétséges
                  jellemű társadalmi osztályok nem riasztották el még a parkettről a társadalmi
                  krémet.</p>
				<p> Az idénkülönösen népes és elegáns volt a
                     redoute-bál;mint egy összekevert világ, tarkállott
                  egymást kerülgetve a sok fényes álca, minden nép viseletét, színpadi alakokat,
                  mítoszi jelmezeket csodálatos keverékben egyesítve.</p>
				<p> Kálmán ott őgyelgett a tömkelegben, s engedte magát az ismerős álcák csípős
                  tréfáival csiklandatni. Nem volt csiklandós.</p>
				<p> Egyszer egy finom kéz karja alá nyúl, s Kálmán egy deli álarcos nőt lát karjába
                  fűződni.</p>
				<p>Georgiai nő volt: karcsú, gyönyörű termet, dereka arannyal átszövött shawllal+ átkötve, melynek végei domború csípőjén omlottak végig.
                  Gazdag perzsa szövetű kaftánja testhez simuló ráncokban bokájáig ért, csak az alól
                  látszottak ki a selyem salavári dudorai, miknek hasadékából a finom szattyánpapucs
                  a legparányibblábakat tüntette elő, a kócsagtollas
                  turbánról hosszú fátyol függött alá, fénylő, csillámló aranyszövet, mely egyúttal
                  álarc, csupán két nyílást engedve a két szemnek, s a kócsagtoll mellett egy
                  lángszínű georgina, akkor még üvegházi ritka növény
                  gyémánt boglárral odatűzve.</p>
				<p> – No, ugye hogy itt van a georgiai nő? – suttogá a szép álca.</p>
				<p> Kálmánnak első pillanatban nagyot dobbant a szíve.</p>
				<p> Hanem aztán mikor a szemébe nézett a szép álarcosnőnek, megszűnt a szívdobogás:
                  pedig azok is bűbájos szép szemek voltak, de sötétek; de nem Dorothea szemei.</p>
				<p> – De nem az a georgiai nő, akit kerestél! – kötődék vele tovább az álca.</p>
				<p> Kálmánt érdekelni kezdte a kötődés. Valami különös csodát nem talált benne, hogy
                  titkát ellesték. Decséryék valószínűleg visszaadták a megrendelt jelmezt a
                  készítőjének, az elárusította azt, s aközben elbeszélte boldognak boldogtalannak,
                  hogy ezt Dorothea grófnő viselte volna, ha itt maradtak volna. Így megtudhatta
                  akárki. – Hanem, amit a szép álca azután mondott neki, az már jobban kezdte
                  érdekelni.</p>
				<p> – Hát te nem utazol Egyiptomba hieroglifokat megfejteni?</p>
				<p> – Legnehezebb hieroglif rám nézve az, hogy miért utaznám én Egyiptomba?</p>
				<p> – Úgy? A te barátod, Bálvándy akkor jobb archaeolog, mert ő kitalálta, hogy miért
                  utazzék oda?</p>
				<p> – Szerencsés utat neki, és jó útitársakat.</p>
				<p> – Egy útitársának a neve: Dorothea!</p>
				<p> Ez a szúrás érzékeny volt!</p>
				<p> Kálmán egy percre elhalványodott. Hanem azután felmelegítette az a kis bonbon
                  papírka ott a keblében, melyre ama három szó volt írva. Amit Dorothea írt, az a
                  való.</p>
				<p> A szép álcásnő egyet csípett a karján.</p>
				<p> – No ne mélázzon önolyan nagyon! Nézze, mi jön
                  ott?</p>
				<p> Kálmán felriadt, s széttekintett, hogy hát mi jön.</p>
				<p> A sok szeszélyes álarc között valakinek az a tréfás gusztusa támadt, hogy
                  medvének ötözzék. Melege lehetett, de sok bámulója akadt.</p>
				<p> – Ni! Az ön medvéje! – dévajkodott a szép georgiai nő. – Nem lőné meg még
                  egyszer?</p>
				<p> Kálmán szemébe nézett a csúfolódónak. Óh, most már emlékezett ezekre a sötét
                  szemekre!</p>
				<p> – Ismerlek szép álca! – súgá fülébe.</p>
				<p> – No, csakhogy egyszer rám ismert! – súgá az nevetve. – Azt hittem, hogy a
                  nevemre sem emlékszik többé. De hát csak most ismert rám?</p>
				<p> – Sejtettem már, mikor Egyiptomba akart küldeni.</p>
				<p>– „Egyiptomnak földébe, a szolgálatnak házába!” Látja, még mindig tudok idézni a
                  szentírásból. Hát mit keresnek az emberek Egyiptomban? Ön tudós, ethnolog,+ nemzetgazdász, – megfelelhet rá. Hát mit keresnek az
                  emberek Egyiptomban?</p>
				<p> – Szenvedélyes vadászok nílusi lovakat; – régészek
                  múmiákat, festők sivatagi tájképeket, – természetbúvárok a Nílus forrásait, –
                  mellbetegek langy levegőt.</p>
				<p> – És szívbetegek? – kérdé a szép hölgy.</p>
				<p> – Azok nem tudom, hogy mit keresnek ott.</p>
				<p> – Kigyógyulást.</p>
				<p> Kálmán nevetést erőszakolt.</p>
				<p> – Úgy énnekem nincs ott mit keresnem; mert én nem vagyok szívbeteg.</p>
				<p> – De lehet, hogy valaki más ha meggyógyul a szívbetegségéből, ön akkor lesz majd
                  szívbeteg.</p>
				<p>– Igazán mondom, szép hölgy, Cleopatra tűjén
                   nincs annyi hieroglif, mint amennyit ma ön velem
                  találgattat.</p>
				<p> – Hagyja kitalálatlan, ami nehéz. Majd megtudja egyszer. Lássa, én jobban tudom
                  olvasni azokat a hieroglifokat, amik az ön arcára vannak írva. Önnek bánata
                  van.</p>
				<p> – Arra több okom lehet egynél.</p>
				<p> – És én talán minden okát ismerem.</p>
				<p> A szép álca leült egy jázminbozót árnyába, s meghívta Kálmánt is maga mellé.</p>
				<p> Kálmánnak egy ötlete támadt.</p>
				<p> – Fogad ön el holnap látogatást?</p>
				<p> – Az a kérdés, hogy ki látogat meg?</p>
				<p> – Egy derék, mívelt férfi, ki nekem jó barátom.</p>
				<p> – Ah, azt hittem, hogy ön maga. Hogy talán megtartott a szíve számára
                     Absteigquartiernak.
               </p>
				<p> Kálmánt megundorítá e nőietlen élc.</p>
				<p> – Ah, ne szóljon így! Lássa, erről az élcről megismerném önben minden álarc alatt
                  a fiúleányt: a praefectát.
               </p>
				<p> – Ah! persze. Önöknek azon nők tetszenek, akik eltitkolják gondolatjaikat; akik
                  azt mondják: „jer ide!” – de akkor nem lesznek otthon; akik azt mondják: „örökre”
                  – s utána teszik magukban „tegnap!” Akik nem gúnyolják ki önöket szemtől szembe,
                  csak a hátuk mögött. Lássa ön, én nyiltan megmondom önnek, hogy hasztalan volna
                  még egyszer megfájdítania szívét miattam, mert én gyógyszer helyett mérget
                  csepegtetnék sebeibe. Én csak azt keresem, hogy önnek hogyan okozhassak valami
                  bosszúságot.</p>
				<p> – Azt én megérdemlem – monda Kálmán –, de nem rólam van szó. Nem is szívügyekről.
                  Nagyobb ügy, amiben önhöz fordulok, nem is egyenesen; de egy barátom által.</p>
				<p> – Ki az ön barátja?</p>
				<p> – Bányaváry.</p>
				<p> – A színészigazgató?</p>
				<p> – Ugyanaz.</p>
				<p>– S miféle ügye lehet annak velem? Az előadásaira nem járok.+ Tudja ön: a rundellába nem mehet az ember, mert ott a denevérek a
                  hajába akadnak.</p>
				<p> – No hiszen a rundellát lerontatja a város.</p>
				<p> – Akkor azok az ég alatt maradnak.</p>
				<p>– Éppen azért akarom barátomat önhöz küldeni. Ön egykor így szólt* hozzám: „ha azt kívánta volna, hogy döntsem ki a
                     házamminden közfalát s csináljak belőle színházat,
                  megtettem volna.” Akkor szememre vetette ön, hogy nem járok azon barátaimmal egy
                  úton, kiket rögös pályán koldusbot vezet. Most eszembe jutnak önnek szavai, midőn
                  leszálltam a nagyurak hintajából, s nem taposom többé a lépcsőket, ahol fényes
                  hivatalok teremnek. Magam számára nincsenek igényeim: én majd elvergődöm a
                  világban, mint más; de barátaimért, kik idáig követtek, mindent el akarok
                  követni.</p>
				<p> – Kérem, fogadja kölcsön tőlem a fátyolomnak felét: ön szörnyen pirul. Önnek
                  nehezen esik megalázni magát erre a szóra: „Kérem!” Ne mondja ki előttem. Az önnek
                  fájna. Küldje el hozzám barátját, az majd megmondja a többit. Értek belőle annyit,
                  amennyi kell. Nekem van egy bérházam az Országúton, s abban egy tágas terem,
                  melyet polgári báloknak, átutazó művészek előadásainak gyakorta szoktak
                  felhasználni. Abból könnyen lehetne színpad. Kitaláltam önnek a gondolatját?</p>
				<p> Kálmán nem állhatta meg, hogy egy kézszorítással ne válaszoljon „igen”-t.</p>
				<p> És mégis valami hideg borsózott végig a testén, midőn e sötét szemekbe nézett
                  hosszasan, mik orozva lőtték ölő sugaraikat felé az aranyfátyol hasadékán
                  keresztül.</p>
				<p> – Tehát megérem – szólt a szép hölgy –, hogy ön azt fogja mondani magában: „mégis
                  csak jó volt, hogy ezzel az asszonnyal összehozott a véletlen!”</p>
				<p> Azzal inte Kálmánnak, hogy maradjon, s eltűnt az álarcok tömkelegében.</p>
				<p> Kálmán nem időzött ott tovább, hanem hazament. Másnap korán reggel felkeresé
                  Bányaváryt, s utasítá, hogy hova menjen és mi tárgyban végezzen. Aznapra Cilike
                  ott marasztá magánál ebédre Kálmánt.</p>
				<p>Bányaváry erősen kicsípte magát, hogy a szép asszonynál+ ellenállhatlanlegyen. Cilike maga kötötte
                  csokorra a nyakkendőjét. Szegényke! Azt sem tudta, hogy mi a féltés; olyan volt,
                  mint egy galamb.</p>
				<p> Bányaváry sokáig időzött a szép delnőnél; Cilike ételei szinte elromlottak a
                  várakozásban. Ez volt az egyedüli baja.</p>
				<p>De végre előkerült a férje. Nem tudott hová lenni dicsőségében. Tökéletes diadalt
                  aratott. Az úrhölgy meg van hódítva tökéletesen. Házának termét és mellékszobáit
                  az egész idényre egy aranyért engedte át a színtársulatnak;* sőt a páholysort saját költségén fogja kiállíttatni.+ Vigye a spieszburger már most azt az ócska
                  denevérkastélyát; nem szorul rá senki! Bányaváry az egész diadalt a szép
                  háziúrnőnél egyedül saját ellenállhatlan megjelenésének tulajdonítá, Kálmánnak nem
                  engedett belőle semmit.</p>
				<p> Az pedig nem követelt belőle semmit.</p>
				<p> Ebéd után búcsút vett Bányavárytól, kivel, amint sorsa mosolyogni kezdett, megint
                  nem lehetett beszélni; aztán Cilikét megölelte és hazament.</p>
				<p> Otthon találta már azt, amit kimaradhatlannak tartott: egy levelet nagyanyja
                  írásával. Azt tette vele, hogy nem bontotta fel.</p>
				<p> Eljött az az idő, amelyben a levelek, melyek úgy szerették a fát, lehullottak
                  róla. Miért volna egyik levél másforma, mint a másik? Az elbukott embernek egymás
                  után mondja fel mindenki a szerelmet: barát, ara, szülő. De mért is tennének
                  másképp, mikor előre megmondták neki, hogy ne menjen oda, mert elesik, s ha
                  elesik, otthagyják.</p>
				<p> Tehát hagyják ott.</p>
				<p> Nem bontotta fel nagyanyja levelét.</p>
				<p> Ahelyett ő írt hozzá.</p>
				<p>
                  „Kedves nagyanyám!</p>
				<p> Felbontatlan küldöm vissza leveledet, mert nem akarom megtudni, mily keserű
                  lettél ellenemben. Elismerem, hogy annak lenni igazad volt. De nem akarom megtudni
                  soha, mit szóltál, mikor elűztél magadtól. Köszönöm eddigi jóságodat hozzám, s
                  örökre háladatos maradok érte. Jövendőre pedig iparkodom munka és erőfeszítés
                  által megérdemelni helyemet a világban s nevemnek becsülést szerezni. Akárhogy
                  érzesz irántam, én holtomig szeretni és áldani foglak.”</p>
				<p> Ebbe a levélbe tette nagyanyja levelét.</p>
				<p>Azután megnézte íróasztala fiókjában, mennyi pénze van még? Mintegy kétezer
                  forint volt. Azt magához vette, azzal a szándékkal, hogy a levéllel együtt átadja
                  azt Korcza úrnak. Attól a perctől fogva, melyben nagyanyja+ őt kitagadta, ez a pénz többé nem az övé; becsületes ember
                  visszaszolgáltatja azt annak, akinek joga van vele rendelkezni.</p>
				<p> Apró adósságait majd kielégíti lovai, bútorai árából: azok tulajdonai voltak.</p>
				<p> Azután majd megtanul szépen összehúzódva élni….</p>
				<p> Korcza úr szokása szerint igen szívélyesen fogadta Kálmánt.</p>
				<p>– Hahó! Itt jön az én poétabarátom! – kiálta,+ nyakába ugorva az ifjúnak. Hát mi hír az Olympon?</p>
				<p> – Az Olympon? Mennydörög – viszonzá Kálmán ifjú kedélyességgel. – Sőt be is ütött
                  a száraz mennykő. Már be is adtam a hivatalomról lemondásomat.</p>
				<p> – Ah! – szólt, egyszerre ijedtté formálva arcát a fiskális – s mi oknál
                  fogva?</p>
				<p> – A darabom miatt. Az nagy visszatetszést szült a magasabb helyeken.</p>
				<p> – Bah! Balgaság! Pedig az egy igen szép darab. Aztán igaz abban minden.
                  Historicum. S ön olyan jól érthetővé teszi a dolgot, hogy mikor az ember azt
                  látja, hogy most már gyilkolni mennek, magam is a penicilus után nyúltam a
                  zsebembe, hogy én is megyek velük.</p>
				<p> – Talán éppen az nem tetszett.</p>
				<p>No, de azért kár volt leköszönni. Ha ön ebben a darabban leírt egy rossz királyi
                  familiát, egy hét múlva írt volna egy másik darabot, melyben egy jó királyi
                  familia jön elő; s helyre lett volna ütve a dolog. Cuncta licent poetis.*</p>
				<p> Kálmán nagyot nevetett Korcza úr felfogásán.</p>
				<p> – Hát most aztán mit fog csinálni?</p>
				<p> – Nem esem kétségbe; kezdem, ahol más fiatalember; zsebemben a diploma, azután
                  meg kell tudnom élni, beállok valamelyik híres ügyvédhez segédnek, s mint más
                  szegény legény, kezdem a szorgalmas dolgozáson.</p>
				<p> Kálmán azt várta, hogy Korcza úr szét fogja tárni karjait s azt mondja: „gyere
                  hát egyenesen énhozzám!” Biz nemtette. Inkább nagyon
                  is fanyar képet csinált.</p>
				<p>– Bűn volna azt tenni! Azt a gyönyörű poétai tehetséget az unalmas akták közé
                  eltemetni. Aztán nem magának való állapot ez a prókátorság, kedves barátom. Mert
                  ha még csak abból állna a tudományunk, hogy unalmas replikákat írjunk, hogy
                  vesződjünk mások prózai anyagi érdekeivel, hogy védelmezzünk ex offo* ügyeket, miket igaztalanoknak tartunk, hogy
                  veszekedjünk pályatársainkkal, hogy exequaljunka
                  koldustarisznyáig elmarasztalt szerencsétleneket, az csak hagyján; hanem van
                  mindezeken felül egy soha ki nem meríthető stúdiumunk, a bírói kegy: ez az utolsó
                  § a Corpus Jurisban: „plus valet favor in judice, quam lex in codice.”* (Többet ér a bíró kegye, mint a törvény hegye.) Mennyi
                  furfang, mennyi megalázkodás, mennyi hízelgés, mennyi törleszkedés+ a nemszeretett alakokhoz, mennyi lélekbódítás és
                  gyakran mennyi merész ajánlattétel szükséges e téren, hogy „jó prókátor” legyen az
                  ember neve. Mert nem az ám a jó prókátor, aki jó replikát ír, hanem aki megnyeri a
                  processzust! Ön barátom, nem abból a fából van faragva: ott ön nem él meg.
                  Maradjon ön poétának: ott fényes nevet fog ön kivívni, és halhatatlan lesz.</p>
				<p> Kálmán megértette, hogy Korcza úr gyöngéd modorban utasítja el magától, s meg
                  kellett magában vallania, hogy felfogása egészen helyes.</p>
				<p> – Aztán nincsen is ön arra szorulva, hogy a körme vakarásával keresse a kenyerét
                  – veté utána Korcza úr.</p>
				<p>– De arra vagyok – viszonzá Kálmán. – Azt tudja ön, hogy nagyanyám kitagadás
                  terhe alatt tiltá meg nekem, hogy költői pályára lépjek, ami iránt ellenszenve
                  van. Meglehet, hogy ezen ellenszenv még legyőzhető. De a másik tilalma már
                  asszonyi haragból ered. Egy színész elszöktette házától kedvencét, nevelt leányát.
                  Ő azt a megfertőztetés legutálatosabb nemének tartja. Azóta kizárta magát a
                  világból. Semmi ismerőséhez nem jár, s senkit házánál el nem fogad. Gyűlöli a
                  szökevényekben az egész világot, s gyönyörűség neki, azt hallani, hogy azok
                  itt-amott milyen nyomorban élnek. Azt tiltotta meg nekem átok alatt, hogy ezekkel
                  az ő száműzötteivel valaha érintkezzem. S én mily felötlő modorban szegtem meg
                  mind a két törvényét! Első művemet e kiátkozott+
                  színészcsapatnak adtam át előadásra. Ő olvasta ama lapból, melyet járat, a lesújtó
                  bírálatot, s rögtön levelet írt nekem.</p>
				<p> – Nos? Nos? S mi van a levélben? – sürgölé Korcza úr.</p>
				<p> – Nem tudom, nem bontottam fel.</p>
				<p> – Nem bontotta fel?</p>
				<p> – Tudom, hogy végelválásunk van benne. S nem akartam nagyanyám arcát látni e
                  pillanatban. Tudom, hogy szavai mérget és haragot tartalmaznak; nem akartam, hogy
                  azokra emlékezzem. A tényt tudom, ki vagyok tagadva.</p>
				<p>– No, de mindenből nem lehet ön kitagadva; csupán az öreg asszonyság
                  szerzeményeiből. Azt ön jól tudja, mint ügyvéd, hogy az ősi vagyonból önt ki nem
                  tagadhatja senki; az apja vagyonátön követelheti a
                     nagyanyjától.+</p>
				<p> – De a tulajdon nagyanyám ellen csak nem fogok pert kezdeni!</p>
				<p> – Kedves barátom, a processzusainknak fele testvérek, rokonok, szülők és
                  gyermekek között folyik.</p>
				<p>Mások tehetik, de nekem elviselhetetlen volna az a gondolat, hogy én azt a jámbor
                  kegyes arcot, ki gyermekkoromban annyiszor mosolygott reám, hidegen bosszantó
                  keresetlevéllel szomorítsam el, hogy öregségének éjszakáira kínzó álmatlanságot
                  küldjek, s utoljára még azt az apai hajlékot, a melyben megvénült, elexequáljam* a feje fölül.</p>
				<p> – Pedig bizony mások így tesznek, barátom.</p>
				<p> – Én nem fogom azt másoktól megtanulni.</p>
				<p> – Hát mit fog ön tenni?</p>
				<p> – Azt megmondom. Visszaküldöm nagyanyámnak levelét olvasatlanul; írtam hozzá egy
                  kísérő levelet. Az összeget, ami még nálam van, hozzá mellékelem: a levél
                  vételétől fogva nem tekintem azt magaménak. Arra akartam önt kérni, tisztelt
                  hajdani principálisom, hogy mint nekem régi jóakaróm s nagyanyámnak ügyvédje,
                  intézze el ez utolsó ügyet kettőnk között úgy, hogy nagyanyám sértve ne legyen
                  általa.</p>
				<p> – Mutassa, mit írt neki?</p>
				<p> Kálmán átnyújtá levelét Korcza úrnak.</p>
				<p> Korcza úr nagyon dörzsölgette hüvelykujja bütykével az orra hegyét, mintha
                  bosszantaná valami.</p>
				<p>– De hát nem is védelmezi magát? Még csak meg sem kísérti+ magát kimenteni?</p>
				<p> – Mikor tudom, hogy nincs igazam.</p>
				<p> – Hja, kedves barátom, ha azok akik tudják, hogy nincs igazuk, előre megadnák
                  magukat, a szegény prókátorok mind éhen vesznének el. Hogy akar ön ügyvéd lenni,
                  ha a saját ügyét sem tudja védelmezni?</p>
				<p> – A más ügyét tudnám védni,a más érdekében tudnék
                  könyörögni; de a magam ügyében csak bíró tudok lenni, nem ügyvéd.</p>
				<p>– Bíró? – kiálta fel Korcza úr, triumfáló arccal. – Miből ítél a bíró? Az előtte
                  fekvő irományokból. Hát ítélt már valaha bíró lepecsételt+ levélből? No, mondja ön: ön elítéli a maga ügyét egy felbontatlan levél
                  nyomán. Ha én vagyok az ügyvédje, nem azt fogom-e kiáltani: én apellálok a vak
                  bírótól a látó bíróhoz, s kérem az első bíróságot hivatalából elcsapatni!?</p>
				<p> – Én bizonyosan tudom, hogy mi van a levélben, anélkül, hogy olvastam volna.</p>
				<p> – De miután ön nem Cagliostro, s miután én
                  Cagliostronak sem hiszem el, hogy lepecsételtlevél
                  tartalmát kitalálja: annálfogva nagyon kérem önt, hogy olvassa el elébb azt a
                  levelet, amire felel.</p>
				<p> – Uram, egy dolog szent és örök szívemben: a szülőim iránti tisztelet. Ezt a
                  forrást nem akarom bemérgezni. Megharagudhatom barátaimra, meggyűlölhetem
                  kedvesemet; de nagyanyámat nem akarom gyűlölni.</p>
				<p> – Jó, – tehát ne olvassa ön el alevelet, hanem
                  engedje meg nekem, hogy én bontsam fel, s én olvassam el. Ha az van benne, amit ön
                  sejt; nem szólok semmit, lepecsételem a saját pecsétnyomómmal, s ráírom, hogy én
                  szakítottam fel; de ha más van benne: akkor megengedi ön, hogy felolvassam ön
                  előtt?</p>
				<p> Kálmán egy percig habozott; azalatt Korcza úr nem várta be a válaszát, hanem
                  felszakítá Jenőyné levelét.</p>
				<p> Kálmán az ablak felé fordult, s az utcára bámult.</p>
				<p> Néhány perc múlva Korcza úr szava hangzott hozzá.</p>
				<p> – Hallgasson ide!</p>
				<p> Kálmán visszafordult s bámulva látta, hogy az ügyvéd szemei mily nedvesek.</p>
				<p> – Hallgassa ön meg, mit ír önnek a nagyanyja:</p>
				<p> „Kedves szeretett gyermekem.</p>
				<p>Olvastam az újságban, amit a nyakamra küldenek, a darabodról írt piszkolódást.
                  Tudom, kitől jön. Aki egész életedben ellenséged volt; az irigy kutya! Aki mindig
                  árulkodott nálam is tereád. Bizonyosan tudom, hogy nem úgy van, ahogy írja. A te
                  darabod szép, okos, jeles munka. Tudom én azt. Nyomtasd ki,* s küldd megnekem is; hadd olvashassam.
                  Hanem, hogy a színészek gyalázatosan játszottak benne s megbuktatták
                  szántszándékosan, azt elhiszem annak a cudar kritikusnak. Ez igaz lesz. Tudom,
                  hogy el vagy keseredve most az egész világ iránt és vajmi méltán. De ne légy
                  leveretve. Mutasd meg azért is, hogy nem vagy az a kicsiny ember, akit egy marok
                  sárral el lehet temetni. Fiatal vagy még, van tehetséged, van tudományod: nem
                  hiányzik más nálad, csak a tapasztalás. Szerezd meg azt is. Eredj el utazni. Most
                  tél van; eredj Olaszországba. Szerezz magadnak ismeretet a világ felől. Járd be az
                  egész világot, úgy jőjj haza. Korcza urat fel fogom hatalmazni, hogy utazásodban
                  mindig ellásson a szükséges költséggel. Ne légy magadtul fösvény. Aztán
                  időközönkint, mikor ráérsz, írj nekem levelet a messze földről. Felejtsd el
                  mindazt, ami idehaza bántott; de emlékezzél meg a te mindig szerető
                  nagyanyádról!”</p>
				<p> Kálmán a végszavaknál már Korcza úr nyakába borulva zokogott; az öreg úr pedig
                  kacagott féktelenül és a könnyei hullottak mellette.</p>
				<p> – No ugye, hogy ez egy kicsit másként hangzik, mint a kitagadás? Hát domine
                  kollega, fog-e ön máskor is elolvasatlan levélre felelni?</p>
				<p> Kálmán egészen fel volt emelve a földről. Nagyanyjának bénító tilalma el volt
                  emelve lelkéről, vissza volt adva a költészet szabad mezejének. Még lelkének
                  legtitkosabb vágya is ki volt találva: utazás a külföldre, repülés a földhöz
                     tapadóhelyzetből, és utazás Olaszországba, hová
                  lelkének eszményképe előre ment. Ott utol fogja őt érni; ahogy óhajtá, ahogy híva
                  lett; ismét látni fogja őt!</p>
				<p> A nagy örömben nem vette észre a levél hátterét: hogy el lesz távolítva messze
                  földre s hosszú időre azoktól a nagyanyja által gyűlölt alakoktól, akik miatt az
                  öreg asszony már évek óta kerüli a világot;nem fog
                  találkozni Cilivel és csábítójával.</p>
				<p> A nagyanya szerelme unokája iránt a válságos ponton túl is megmaradt, hanem a nő
                     gyűlöletea meggyalázó leány iránt: az is együtt
                  maradt meg vele.</p>
				<p> Jenőyné még egyszer megkísérté, hogy unokáját megmentse, s a háládatlan
                  meggyalázók vesszenek el nála nélkül.</p>
			</div>
			<div type="chapter">
				<head> Apelles csizmadiái s azigazi csizmadia </head>
				<p> Kálmán valódi költői lélek volt, mely könnyen felejt, könnyen emelkedik. Ma kész
                  a temetőbe örökre lemenni, s holnap ismét lepkéket kerget.</p>
				<p> A physiologok könnyen kimagyarázzák e tüneményt. A költőnél a képzelem uralg az
                  emlékezet fölött: s a remény a képzelemé, a bánat az emlékezeté.</p>
				<p> Nagyanyjának levele a sötét éjjeli tájképet, mely jövőjét alkotá, egyszerre
                  nappali tájjá varázsolta át. Fel volt szabadulva szelleme, bevallhatá nyíltan,
                  hogy kicsoda.</p>
				<p>Az egész emberiség más alakot öltött előtte. Minden ember, akivel
                  összetalálkozott, azon kezdé beszédét, hogy szörnyűködött a helytartótanács
                     önkényteseljárásán, mely színművének adatását
                  betiltá, nagyon bíztatták, hogy ez az ügy a Pest megyei+
                     gyűlésen nagy zajt fog kelteni; a vezérszónokok
                  hevesen meg fogják amiatt támadni a kormányt. Kálmán úgy tapasztalá, hogy a főurak
                     elvesztettkegyéért cserébe a közönség kegyét nyerte
                  meg.</p>
				<p> A betiltás adta meg művének a dicsfényt.</p>
				<p>A második, amiről beszéltek hozzá, a méltatlankodás a „Mulatságos” bírálása+ fölött. Az is javára szolgál egy írónak, ha bírálója
                  igaztalan szigorral támadja meg. Még Kovászos úr is sietett neki elégtételt adni,
                  egy hozzá írt levélben, melyben mentegeti magát, hogy segédszerkesztője tudtán
                  kívül csempészte be azta piszkos bírálatot a lapjába,
                  ő maga mámoros volt, nem olvashatta el, csak mikor már a lapja megjelent. De
                  azonnal intézkedett, hogy a lap példányai visszaszedessenek, s más lapot fog
                  nyomatni helyette; ime itt a kefelevonat, melyben Kálmán műve átkozottul
                  fölmagasztaltatik. S ez az áldozat neki most ötven forintjába kerül. Aszályit
                  pedig rögtön elcsapta.</p>
				<p> Kálmán megküldte neki az ötven forintot, de kérte, hogy ne nyomasson azért új
                  lapot. Ami már írva van, hadd legyen írva. Nem is jelent meg a helyreigazító lap
                  soha.</p>
				<p> Még Aszályitól is kapott bocsánatkérő levelet. Ő maga sem tudja, hogy mit írt?
                  Szinte részegvolt. A cenzor mind kitörülte bírálatából
                  a dicsérő passzusokat. Most aztán kenyerét veszté
                  miatta. Ha ma húsz forintot nem kap, hogy a kosztadóját kielégíthesse, nem kap
                  enni. Felhatalmazza Kálmánt, hogy a levelét közölje a hírlapokban. Kálmán
                  megküldte neki a húsz forintot, s levelével pipára gyújtott.</p>
				<p> A harmadik téma végre, amiről minden vele szóbaálló polgári kötelességének tartá
                  véleményét elmondani, volt maga a költői mű.</p>
				<p>Ha egy német fogadhatott arra, hogy őnáluk minden ember orvostudor,* ki a fogfájósnak tanáccsal szolgál, úgy a magyar
                  fogadhat arra, hogy nálunk minden ember színbíráló, ki a színműszerzőnek tanácsot
                  tud adni, hogyan kellett volna és hogyan lehetne még tökéletessé tenni a művet.+ Mindenki tudna egy-egy vonást javítani rajta.* Egyiknek a scenirozás ellen van kifogása; másik
                  anakronizmusokat fedezett fel a mesében; harmadik adatok birtokában van, melyek a
                  történelmi hős alakját egészen más színben tüntetik föl; negyedik a szükséges
                  egységet nélkülözi benne; ötödik a nyelven találna ráspolyoznivalót; hatodik
                  szeretné az egészet megrövidíttetni,mindegy, akárhol;
                  hetedik nagyon élesnek találja az alakok körvonalozását; nyolcadiknak azok inkább
                  kissé elmosódottak; kilencedik a lélektani fejleményt nem látja elég világosan;
                  tizedik a felvonások végét tudná csatányosabbá tenni;
                  tizenegyedik egészen fölöslegesnek tartja az utolsó felvonást; tizenkettedik még
                  egy ifflandi érzékeny jelenetet óhajtana
                  végbefejezésül; tizenharmadik reminiszcenciákat vél benne feltalálni Shakespeare
                  és Aristophanes műveiből; tizennegyediknek a mű tendenciája nagyon is ultra
                  democrata; a tizenötödiknek minden remek volna benne, csak ne lenne az egész olyan
                  dynasticus színezetű… – és végül valamennyi színész, aki benne játszott, mind
                  tudna valamit igazítania szerepén, hogy jobban illjék
                  a testére, különösen jobban a szájba stilizálni szeretnék a dikciót.</p>
				<p> „Apelles csizmadiái!” mondja magában a szerző.</p>
				<p>Azután, hogy búcsút vegyen Bányaváryéktól, kiknek sorsát+ jó kézbe hiszi letéve azóta, hogy Bányaváry oly örömtelten+ jött haza Csollánné látogatásából, s elmondja nekik,
                  hogy utazni fog Olaszországba: délfelé elvetődött hozzájuk a szerző, miután délig
                  Pest minden nyilvános helyén engedte magán a beneventatio* és kritika minden műtétét alkalmazni.</p>
				<p>– Én meg úgy kereslek, mint a tűt! – kiálta őt meglátva Bányaváry. – Rám van
                  bízva, hogy vigyelek el magammal ebédre egy különös
                   patronusunkhoz és Maecenásunkhoz.</p>
				<p> Kálmán nagyon ferde képet csinált erre a két szóra. „Patronus, Maecenas”, csak
                  ezekről beszéljen most neki valaki!</p>
				<p> – Ki az? – kérdé, kezét kirántva Bányaváryéból.</p>
				<p>– Ne ijedj meg tőle. Egy becsületes csizmadiamester a Magyar utcában.
                  * Tseresnyés uram, rendes színházlátogatónk, s az egész
                  társaság csizmáinakkiállítója.</p>
				<p> – Az már más.</p>
				<p> – A derék úr maga volt itt, bennünket meghíni egy kis barátságos lakomára, s rám
                  bízta, hogy téged is híjalak meg, mert főleg a te tiszteletedre van rendezve e mai
                  lakoma.</p>
				<p> – Oda elmegyek – mondaKálmán.</p>
				<p> Jó tiszta hideg idő volt; a fagy pompás járdát csinált a rundellát környező
                  sárból, a vendégek gyalog mehettek Tseresnyés uram házáig.</p>
				<p> Bizony nagy megbántás is lett volna Tseresnyés uram házára nézve, ha az elé
                  üveges hintóval járattak volna, mert az olyan egyszerű kis viskó volt, amilyent
                  csak valaha a régi Pest város ócska bástyafalához ragasztottak, s amik, mint egy
                  csoport fecskefészek az eresz alatt, képezték a „magyar” utcát.</p>
				<p>Tseresnyés uram házát könnyű volt kitalálni közülök:
                  az alacsony kapu fölött ott lebegett kinyúló vasrúdon a címere, még pedig nem a
                  nemesi címer, hanem az iparcímer: egy arany oroszlán, mely piros csizmát tart a
                  kezében, föléje írva: „Nemes Tseresnyés Márton”, alája őszinte régi szóval
                  „csizmadia mester” . Nem titkolta, hogy nemes ember. S
                  nem szégyellte, hogy csizmadia. Amaz őseinek érdeme, ez pedig az övé. Különben
                  török szó: ettől származik, hogy „csizmedzi”. A csizmadiát írta „cs”-vel,+ a Tseresnyést „Ts”-el; abban a nyelvújításnak hódolt,
                  ebben az ősi hagyományt tartotta fenn.</p>
				<p> Kis házának három osztálya volt. Az utcára nyíló szoba
                  egyúttal a műhely, azon túl jön a konyha, egyúttal a nőcseléd lakása; azután jön
                  egy tiszta szoba az udvarra, egyúttal ebédlő, ha úri vendég származik a házhoz.
                  Még hátrább van azután, de már csak fából, egy kamra, egyúttal a legény
                  hálószobája.</p>
				<p>Bányaváry már ismerte a járást, ezért a kapun keresztül egyenesen a konyhaajtónak
                  vezette Cilikét és Kálmánt, ahol az öreg szolgáló fogadta őket nagy szívességgel,
                  s nyitotta előttük a tiszta szoba ajtaját, s kínálta, hogy tessenek+ leülni.</p>
				<p>A tiszta szobában már fel volt terítve. Jó ősi cintányérok az asztalon metszetlen
                  poharak s szarvascsont nyelű kések. „Pakfong”, „Alpacca”, „Chinaezüst*” még akkor nem volt feltalálva, a cinkanálnak meg
                  kellett vallani, hogy biz ő csak cinkanál, semmi más: olcsó érc, de becsületes
                  jellemű.</p>
				<p> A tiszta szobában ágy is volt vetve, érkezhető tisztes vendég számára, volt
                  bőrpamlag, bőrszékekkel, fiókos szekrény, pohárszékkel és egy könyvtár, melyben
                  nem volt más, csupán magyar könyvek: valamennyi megviselve a sok használattól.</p>
				<p>A négy falat Tell Vilmos történetének négy képe ékesíti,* mely képek iránti előszeretet sejtő pillantást enged vetni Tseresnyés
                  uram kedélyvilágába.</p>
				<p>(Még akkor a magyar képzőművészet nem látta el magyar történelmi képekkel az
                  országot, a litographia még nem is volt nálunk+
                  ismeretes; az említett képek rézmetszetek voltak, kiszínezve.)</p>
				<p> Azonkívül még egy kép volt látható a rámában a pamlag fölött: ez Kalvinus János
                  képe, kinek talárráncait a miatyánk, hiszekegy és tízparancsolat apróbetűs sorai
                  képezték. 
               </p>
				<p> De íme nyílik az ajtó, s belép ő maga: a patrónus, a háziúr.</p>
				<p> Egy ötvenes években járó férfi; sovány, szikár termettel, fejét gyér hajzat
                  takarja, hosszú bajuszt s félhold alakú arcszakállt visel, sarkantyús csizmát hord
                  s kurta dolmányt, s e nemzeti viselet fölé kötve a jelvényes bőrkötény. Kezében
                  pedig egy újságlap van. Körülbelől akkora terjedelmű, mint mostani hírlapjainknak
                  egy negyedrésze; ez a magyar politikai hírlap: Kulcsár
                  lapja.</p>
				<p> Ha meg akarnók erőtetni emlékezetünket, rájönnénk, hogy ez alakot láttuk már
                     egyszer: ugyanaz volt az, aki Csollán Berti
                  kérdezősködésére a „vadállatok hecce” után azt felelte, hogy oda okos ember nem
                  jár.</p>
				<p> Tseresnyés uram komolyan közeledik vendégei elé: az ő arca sohasem szokott
                  változni sem mosolyra, sem haragra. Arról sem bánatát, sem örömét nem olvassa le
                  senki. Vannak, akik látták őt ünnepélyes alkalmakkor táncolni is, akkor sem hagyta
                  el méltóságos komolysága. Amit mond is, mind komolyan van mondva, tréfálni nem
                  szokott soha.</p>
				<p>– Hozta Isten mindnyájukat! – szólt vendégeihez, –
                  tessenek helyet foglalni, s akinek melege vagyon, vesse le a kabátját. A szoba
                  igen be van fűtve, s mikor kimennek, meghűtik magukat. Engemet pedig ne tessenek
                  megítélni azért, hogy a bőrkötény fenntartottam: ez az én mesterségemnek
                     ruházata.Őseink dárdával harcoltak, azért ők
                  páncélosan vannak a képeken lefestve; mi mesterségünk szerszámaival+ harcolunk, azért a mi páncélunk a bőrkötény. És addig
                  nem lesz Magyarországból semmi, amíg a magyar ember szégyenli maga előtt a
                  bőrkötényt.</p>
				<p> Helyesléssel találkoztak nézetei.</p>
				<p> – Éppen most olvasom ezen újságból – mondaa jól
                  meggyűrt hírlapot letéve az asztalra izmos tenyeréből –, miszerint Angliában egy
                  tudós feltalálta, hogyan lehet gőzzel vontatni a hajót víz ellenében, sőt egy
                  másik tudós vasból készült kerékvágásokon tesz próbatételt gőz által hajtott
                  szekéren. Az újságíró hozzáteszi, hogy „higgyék a bolondok”. Én pedig azt mondom,
                  hogy jobb volna, ha odamenne a magyar és megnézné, mit csinál az anglus, és
                  tanulna tőle, mint hogy kicsúfolja őtet, mert a régi mitológia szerint még a napot
                  is lovak vontatták az égen, ma pedig már tudjuk, hogy a
                  föld forog körülötte, és semmi ló azt nem húzza, tehát miért ne lehetnének titkos
                  erők, melyek a hajót és szekeret is vontatni képesek.</p>
				<p> – Egészen osztom önnek a nézetét – mondá Kálmán, megszorítva a mester kezét.</p>
				<p> – Arról előre is bizonyos valék – mondá Tseresnyés uram –, meggyőződtem erről
                  önnek a darabjában is, melynek minden szavánál azt mondám magamban: ezt ha énnekem
                  költői talentum adatott volna, én is így írtam volna. Ez olyan, mint az arany,
                  ezen változtatni nincs mit. De nehogy azt higgye ön, mintha én önt jóízű ebéd
                  helyett híg levű dicséretekkel akarnám megvendégelni, azért csak annyit mondok,
                  hogy arany az mind. S ha százszor előadnák, százszor végignézném, s mindennap újat
                  találnék benne. Hanem csak egy hibavan…</p>
				<p> (No most jön Apelles csizmadiája.)</p>
				<p>– Az a hiba nem a darabban van, hanem a publikumban. – Nem értik… Hogy is
                  kívánhatnók tőlük, hogy ez a nép, mely eddig majomkomédiával, fabábszínházakkal,
                  bikaheccel, kutyaviadallal, kötéltáncosokkal, Bänkelsängerekkel,* bérért bírkózókkal találta lelki mulatságát, most
                  egyszerre a legmagasabb gyönyörűség elfogadására legyen képes. Paprika, fokhagyma
                  kell ennek, nem ambrózia. Papramorgó, nem nektár!</p>
				<p> Nevettek rajta; pedig Tseresnyés úr nem azért szólta ezeket, hogy nevetést
                  gerjesszen velük.</p>
				<p> Az egyetlen nőcseléd, ki szakácsné, gazdasszonyés
                  szolgáló volt egy személyben, felhozta a párolgó leveses tálat, s egyúttal
                  meginvitálta a vendégeket, hogy tessenek helyet foglalni.</p>
				<p> Az asztalfőhöz ülteté a házigazda Cilikét, jobbra melléje Kálmánt, balra
                  Bányaváryt, ő maga az asztalvégére ült, elébb nehány
                  percig összetett kézzel s behunyt szemmel megállva széke mögött, – ami
                  valószínűleg imádkozás volt.</p>
				<p> Általában mindig oly komoly arcot csinált Tseresnyés uram, mintha arra gondolna,
                  hogy van egy láthatlanszámvevő a háta mögött, aki
                  minden szavát följegyzi, s a mondottakat egykor fejére idézi; azért nem is szokott
                  soha olyasmit mondani, amit előbb teljesen át nem gondolt volna.</p>
				<p> Megvárta, hogy előbba levest megegyék. Igen
                  illedelmetlen házigazda az, aki a vendégeit a levesevés alatt beszélgetésre
                  kényszeríti. A levesevés alatt minden ember kizárólag a maga ura, a levesevés
                  alatt még a siralomházban levő rabot sem szabad megháborítani. Ez azzal a
                  kiváltsággal jár, amivel a mákvetés, hallgatás kell
                  hozzá.</p>
				<p>
                  A szárazhús, vagy mint Erdélyben mondják: a sóbanfőtt,
                  vagy mint Borsodban mondják, a tehénhús, vagy mint Komáromban mondják, a marhahús,
                  már nemcsak megengedi, sőt egyenesen követeli, hogy beszélgessenek mellette.
                  Boldog családnál, hol háziasszony van, az az ő kötelessége, ily özvegy
                  háztartásnál e kötelesség a családfőre marad. Utasítani a vendéget, hogy melyik a
                  legjobb darab; hogy mártást is vegyen hozzá, s a mártáshoz zöld ugorkát vagy veres
                  céklát és burgonyát, vagy mint Erdélyben mondják:
                  pityókát, vagy mint Debrecenben mondják: kolompért, vagy mint Gömörben mondják:
                  földi almát, vagy mint Komáromban mondják: krumplit.</p>
				<p>– Hja bizony – kezdé Tseresnyés uram. – Én nagyon jól emlékezem rá, mikor a
                  krumpli legelőször bejött Magyarországba. A jó II. Lipót király alatt volt az, aki
                  olyan jó akarónk volt. S olyan rövid ideig élt. A nép nagy idegenkedéssel
                  viseltetett az új tápláló növény iránt. Azt híresztelték felőle, hogy azáltal a
                  búza elveszti az árát.  A megyékben ingyen osztották a
                  vetőmagját, de senki sem akarta azt elvetni. A királyi
                  bálokban, hogy módiba hozassék – mert a módi nagy mester! –
                  meg volt hagyva a princesseknek, hogy hajaikat krumplivirággal díszítsék fel, s a
                  koronajószágokban a tiszttartóknak megparancsoltatott, hogy több hold földet a
                  krumpli növényeivel ültessenek be. De így is nehezen akart az terjedni. A
                  tiszttartók azt mondták felőle, hogy a sertések sem akarják enni az idegen
                  gumókat, a népnek pedig olyan nagy volt ellene az irtózata, hogy az uradalmakban
                  puskás csőszökkel kellett őriztetni a krumplivetést, hogy a dühödt paraszt éjjel
                  ki ne tépje a földből. Hanem aztán, amit a módi meg nem tett, megtette az ínség.
                  Jött a siralmas 1816, amikor a mostoha időjárás miatt
                  országos éhhalál következett be; a búza lerohadt, a kukorica, vagy mint Erdélyben
                  nevezik, a málé, vagy mint a Bánátbannevezik, a
                  törökbúza, vagy ahogy az Alföldön hívják, a tengeri, nem érett meg, akkor tanulta
                  meg a nép, hogy mi az a burgonya. Isten áldása! Az megmaradt a föld alatt, s
                  gazdagon fizetett ápolójának. Azóta kedvességre jutott a burgonya, s most már
                  terjed mindenfelé.</p>
				<p> Ilyen históriai magyarázatokkal fűszerezé Tseresnyés uram ebédjének legszárazabb
                  alkatrészeit, s Kálmán érdekkel tudta azokat hallgatni. Bányaváry azonban nem
                  titkolá, hogy a burgonyának legnagyobb érdeme abból áll, hogy az ember nyeldeklő
                  műszerének közepén megakad, s arra okvetlen egy pohár bort kell utána küldeni,
                  hogy rendeltetésehelyére lemenjen.</p>
				<p> Kálmán szükségesnek találta a beszélgetést több tárggyal ellátni.</p>
				<p> – Tseresnyés uram sok jót és rosszat tapasztalt már e hazában?</p>
				<p>– Jártamban, keltemben, vegyest mind a kettőt. Csizmadia vagyok, az apám is az
                  volt. Syntaxisig jártam az iskolákat, középszerű tanuló
                  voltam, láttam, hogy valami lumen mundi nem lesz
                  belőlem. S megmondtam az apámnak, hogy kézműves akarok lenni. Az apám azt mondta:
                  jól van, legyek csizmadia. Az okát is feltárta előttem, miért. Minden mesterség
                  alá van vetve a módinak; egy ideig fölfelé megy, azután aláfelé. A Szepességen sok
                  ideig gazdag emberek voltak a finom patyolat készítő takácsok, látszik, milyen
                  szép házakat tudtak építeni; egyszer feltalálják Angliában a géppel szövést, az
                  angol gyolcs finomabb és olcsóbb lesz, mint a szepesi patyolat, s a takács azóta
                  alig keresi meg a száraz kenyeret. Híres nagy urak voltak a kassai
                  paszomántcsinálók, aranypillangó-verők,
                  skófiumkészítők, filigrámos ötvösök; egyszer bejön a gyászruhás módi az országba;
                  pantalont, zubbonyt ölt minden ember, s az ötvösök kimaradnak a világból. Semmi
                  sem volt olyan aranybánya, mint a Hegyalján aszúbort*+
                  termeszteni, mint Lengyelországba máslással,
                     négyputtonyossal kereskedni. Egyszer megosztoznak a
                  hatalmak Lengyelországon, a franciák behozzák a pálinkát, az oroszok tökéletesítik
                  azt, nálunk is kezdi megismerni a nép „alamázia” név
                  alatt, s attól fogva a tokaji vincellér hagymát eszik fekete kenyérrel a drága
                  máslás és négyputtyonyos átalagok mellett. Nagy hasú+ gazdag kereskedők voltak a komáromiak; minden
                  hajóslegénynek diónyi ezüst gomb, tenyérnyi ezüstlánc volt a mentéjén, télire teli
                  volt a Kis-Duna hajókkal, talpakkal. Egyszer elkezd a kormány sáncokat
                     építtetni,*+ a kereskedői telepeket elzárja, s azzal
                  egyszerre visszaesik minden a maga szegénységébe. Vékával méri az ezüstöt a
                  mosonyi liferans, s a bankópénzt megszelelteti,* mint a kukoricát, egyszer beüt a devalváció, s a
                  tegnapi gazdag ember holnap koldulni jár. Még a legmagasabb pályafutásnak is
                  megvan a lejtője: itt egy grófi család, akinek őse, mint szegény úr, lóháton
                  szerezte iszonyú birtokait háborús időben; amott egy herceg, ki juskulumos tót
                     diákból lett udvari kegyenccé, paloták urává; egyet
                  változik a világ, más uralkodó jön, s grófok, hercegek ivadékai újra aláesnek
                  szegény urakká, szegény diákokká. Tudósok tudománya, vitézek vitézsége, minden
                  kimegy a módiból; – csak a csizmadia mestersége nem megy ki a módiból soha. Ezért
                  mondta az apám: „légy fiam csizmadia”, nagy úr nem lesz belőled, de koldus sem
                  lesz belőled; ragyogni nem fogsz, de pironkodni sem; híred nem lesz, de kenyered,
                  borod, becsületed mindig lesz, akár háború van, akár béke; akár asszony uralkodik,
                  akár férfi az országban; akár éhség van, akár bőség.</p>
				<p> Bányaváry bókot akart mondani a mesternek.</p>
				<p> – De bizony híre is van Tseresnyés uramnak. Ismeretes messze földön a hazai
                  művészek és írók buzgó pártolásáról.</p>
				<p>E szót is egészen komolyan vette Tseresnyés uram; elébb nagyon megrázta fejét,+ mintha ki akarná rostálni a mondásból mindazt, ami csak
                  polyva, hogy csak a tiszta búzamaradjon meg belőle.
                  Végre feltekintett a mázos tányérjára festett tarka virágok közül.</p>
				<p>– Mert úgy van az, hogy sok országot, világot bekóboroltam én jártomban,
                  keltemben, egyszer mint vándorló mesterlegény, másszor mint a regement
                  csizmadiája, s tudom jól, hogy mennyi szebb és jobb van annál, ami a mienk. Jártam
                  Bécsben, Párizsban, Münchenben, Génovában, láttam a csupa palotákból álló utcákat,
                  s a kápráztató gazdagságot mindenekben. Láttam az idegenek fővárosait, néztem
                  iparukat, bámultam művészetüket. És azután hazajöttem ide. De azt amink most
                  itthon van, nem ahhoz mérem hozzá, amit odakinn találtam, hanem ahhoz, amivel
                  idebenn találkoztam akkor. Pestnek akkor ez volt a szélső utcája, ahol most
                     vagyunk,ennek a háznak a kerítése a régi bástyafal,
                  ennek egy szűk lőrésén keresztül amire kiláttam, az a temető volt. Még most sem
                  paloták, amik annak a helyén vannak, de legalább granáriumok. A Nagyhíd utca* helyén vonult végig a várost védő árok, egy bűzös,
                  dögleletes hely, tele hányva a partjai szeméttel, tört cserepekkel, s annál is
                     rosszabbdolgokkal; a város felőli része pedig egy
                  rőzséből fonott s sárral kitapasztottkerítéssel
                  elpalánkolva, amit befutott a földi tök. Még most sem boulevard biz az,+ mi annak a helyén van, de legalább utca. – Innen egy
                  korhadt révházhoz vezetett az út, ahonnan nagy veszedelemmel szállított át embert,
                  barmot a más partra egy ócska repülőhíd, melynek kilenc
                  fenntartó dereglyéje a Margitszigetig nyúlt fel, mint egy falka vadlúd. Még most
                  sem dróthíd köti ott össze a két várost, minőt Bécsben, Párizsban láttam, de
                  legalább hajóhíd. A városház szomszédjában még most sincsenek díszes épületek, de
                  legalább nincs ott már a sertésállás, amit ifjú koromban ott láttam. De talán
                  úntatom is önöket ezekkel a régi dolgokkal?</p>
				<p> Kálmán biztosítá felőle Tseresnyés uramat, hogy növekedő érdekkel hallgatja
                  mindazt, amit beszél.</p>
				<p> – Akkor még csak három vendégfogadó volt a városban,
                  úgyhogy a budai diétára felsereglett vendégek számára a vásáros bódékat kellett
                  felállítani, hogy legyen elég szállásuk. Akkor még, ha kordoványt akartam venni,
                  rácul kellett beszélnem, más nyelven meg nem értett a bőrkereskedő; ha fontos
                  talpért mentem a tímárhoz, azzal budai sváb nyelven kellett beszélnem, ami olyan a
                  németben, mint a hienc a magyarban; ha pedig valami
                  dolgom volt a városházán, a diák nyelvet kellett törnöm; s ha valakit az utcán
                  magyarul szólítottam meg, úgy lökött oldalba, hogy elég volt feleletnek. Messze
                  elmehettem, amíg egy boltot találtam, ahol könyvet lehetett kapni; egy lebúj volt
                  az az országúton, annak a fenekén lehetett az ócskaságok között előkeresgélni
                  egy-egy dohos kötetet, ami magyarul volt nyomtatva, tíz tulajdonos neve egymás alá
                  írva a táblájára, amint kézről kézre maradt. Aki kitanulta belőle a tudományát,
                  sietett eladni; magának nem tartotta meg senki. Hát a mindennapi mulatság mi volt?
                  A mesterlegények, meg a hajósok, meg a diákságminden
                  este összegyűltek poharazni, azután éjjel fölkeresték egymást, összeverekedtek,
                  egész ütközetek folytak az utcán. A ruhájáról kiismerte az egyik céhbeli a
                  másikat, s ha egyet külön kaphattak, azt halálra verték. Az egész külvárosi
                  rondafészek egy tolvajtanya volt, s kívülről a mezei lovas zsiványok egész a
                  vámházig portyáztak, s nem egyszer a sorompónál rabolták ki az utazókat. Ez az
                  utca itten végtül végig egy rossz hírű barlangja volt a feslettségnek, ahova este
                  hat órán túl tisztességes ember a lépteit csak szégyenkedve irányozta. Vásárok
                  alkalmával pedig aztán beszabadult a városba a sok vidéki betyár gavallér, s olyan
                  istentelen dínomdánomot csapott, hogy a jámbor polgár nem mert kinnjárni miattuk
                  az utcán.</p>
				<p> Kálmán elfeledte, hogy enni is kell, annyira figyelt a csizmadia beszédére.</p>
				<p>– Csak az tudja, hogy meddig mentünk, aki azt látta, hogy honnan indultunk el,
                  mint én – folytatá Tseresnyés uram. – Én láttam téglát téglára rakni, nyomot nyom
                  után haladni; én láttam a ligetet, mikor ültették, az utcát, mikor kimérték.* S engem nem hagy el a reménység, hogy előre megyünk.
                  Ott áll már a múzeumunk, még ugyan kevés van benne, de
                  egyszer még szűk is lesz, ha mindent összehordunk; a tudományos akadémia* már létesülni készül; magyar
                  színművészetet látunk a fővárosban; már könyvnyomdánk is van, sőt hírlapjaink is;
                  okos is, bolond is, s mind a kettő szükséges. Már nevelődik a fiatalság, az
                  iskolák, az universitas évről évre népesülnek, s kezdenek magyar könyveket árulni
                  nyilvános boltokban. Már kezdik az emberek egymást megbecsülni, s nem viaskodnak
                  egy város lakói egymással, csak azért, mert külön céhbe valók, mert külön nyelven
                  beszélnek, külön vallást hisznek; kezdik átlátni, hogy nincs olyan kicsiny ember,
                  aki a másikra nézve szükséges ne legyen. Még a vallást is tolerálják. Már a
                  tolerált hitűek templomaikat kezdik fölépíteni. És én láttam az időket, mikor
                  mindez nem volt, mikor mindennek az ellenkezője volt. És én nem estem kétségbe
                  soha. Olvastam tudós Katona Mihály uram munkájában,
                  hogy vannak apró állatocskák, mik a tenger alatt folyvást építenek, s sziget
                  emelkedik ki a munkájuk után. Ebben az apró polypusok
                  munkájában hiszek. Mindabban, ami lett, nekem is van egy kis részem; csekélység,
                  de valami. Egy tégla, egy fa, egy fillér. Ahol középület keletkezik, egy napig
                  ingyen dolgozom mellette; ha új könyv jelenik meg, azt megszerzem, sorba állítom
                  thékámban, s gyönyörködöm benne; ahol adakozni kell, leteszem a tízesemet, ahol
                  magamhoz hasonló csekély embereket buzdítani kell, nem kímélem a szót; ahol
                  nemzeti ünnepély van, megjelenek ünneplő ruhámban; ahol nagy hazafit kell
                  megtisztelni, elmegyek vivátozni az ablaka alá; ha színészek jönnek a városba, ott
                  vagyok tapsolni. S mi ez mind? Csekélység, porszem. De porszemekből áll a piramis.
                  S ha hozzám hasonló csekély emberek százan, ezeren, tízezeren – hátha százezeren?!
                  – egyet fognak gondolni, uram, a fillérből kincs lesz, a téglából város lesz, a
                  tapsból riadal lesz; a betűből könyv lesz, a könyvből bibliotéka lesz, a népből
                  nemzet lesz!</p>
				<p> Kálmán melegen szorítá meg az egyszerű iparos kezét, míg Bányaváry mosolyogva
                  súgá fülébe, „no, ugye eredeti egy bohó ember ez a mi csizmadiánk?”</p>
				<p> A közbejött malacpecsenye trancsírozása félbeszakítá az épületes beszédeket.</p>
				<p> Bányaváry illendőnek találta a szíves házigazdának vendégszeretetéért hízelgő
                  bókokat mondani.</p>
				<p> – Már az igaz, hogy Tseresnyés uram nagy pártfogója a hazai művészetnek és
                  tudománynak. Van is jó híre az egész országban. Valahány színész megfordult a
                  fővárosban, mind elhordja jó hírét messze földre. Olyan pompás malacpecsenyét nem
                  lehet kapni sehol Pesten, mint itt.</p>
				<p> Bányaváry színpadi pátosszal mondá mindezeket, s az asztal alatt megnyomta Jenőy
                  lábát.</p>
				<p>Tseresnyés uram pedig nem volt az az ember, aki a hízelgő szónak örül.+ Valódi orientális+
                  komolysággal arcán felelt rá.</p>
				<p>– Mindezeket pedig nem azért mondám el önöknek, hogy megismertessem a magam
                  érdemeit, amik csekélyek; hanem hogy megismertessem önökkel a maguk kötelességeit,
                  amelyek nagyok. Hinni és tenni.+Én öreg ember vagyok és
                  csizmadia. Mégis hiszek és teszek. Önök fiatalok és lángelmék. Önök csüggednének
                  el? Én tudom, hogy miért beszélek? Nem vagyok bőbeszédű.
                   * Többet gondolok, mint amennyit elmondok, de aminek idejét látom, hogy
                  kimondjam, azt kimondom. Önök, uraim, nagyon hamar csüggednek. Ön Jenőy uram, a
                  darabja előadása után úgy járt az utcán, mint a kísértet. Én sokszor találkoztam
                  önnel. Önök, kiknek a világ előtt hírnevük van, nem is gondolják azt, hogy egy-egy
                  ismeretlen alak, aki önök elől félve lapul a falhoz s szótlanul emeli meg a
                  kalapját, mennyire iparkodik kitalálni, vajon mely régiókban járhat most ennek a
                  lelke. Ön nagyon le volt verve. És lássa, nem volt igaza. Én is ott voltam az ön
                  művének előadásán; minden szavát úgy szívtam magamba, mint a mennyei mannát, s ha
                  egyszer nyomtatva lesz, a biblia helyett fogom olvasni. De hogy elő nem adják
                  többször, azt nem bánom. Ön uram, magának írta azt a darabot, meg még tíz
                  embernek, akik közül öt még ezután fog születni. Ez nincs az elején kezdve. A
                  fecske is a földön tanítja a fiait repülni, nem az égben. Ön nem gondolt a
                  hallgatóira. Nem versben kell azokkal beszélni, hanem prózában. Mit ennek a
                  népnek, mely most törüli még az álmot a szemeiből, azokat a nagy históriai
                  alakokat mutogatni, amiknek a saruját sem éri fel a fejével? A nyaka ficamodik ki
                  bele, ha felnéz hozzájuk. Mit érti most valaki azokat a rengeteg ősi erényeket, a
                  mai hivalkodó, haszontalankodó korban? Ki beszéli most azt a súlyos, gondolatokkal
                     terhesnyelvet ebben a locska-fecske világban? Elébb
                  ezt a világot magát mutassa ön meg nekik. Hozza ön a színpadra azokat az alakokat,
                  akik most léteznek: a parlagi úrfit, a hencegő katonát, a nyaffadt úrhölgyet, a
                  szeleburdi udvaroncot, a gyomrának élő haspókot, a felfuvalkodott földesurat, a
                  renyhe parasztot, a részeges néptanítót, a kupaktanács ostoba bíráit, aztán a
                  részrehajló hivatalnokot, a félkézkalmárt, az
                  álszenteskedő vénkisasszonyt, a kardcsörtető szájhőst – és a tudálékoskodó
                  csizmadiát, hogy egyenkint mindegyikünk magára ismerhessen benne: íme az én vagyok
                  ott! Azután mutassa fel őseink alakjait: „íme ezek voltak ők!” – Ostorozza meg,
                  gúnyolja ki mostani hibáinkat, gyarlóságainkat, mulattató, vidám, csípős módon:
                     „nevessetek!”– azután idézze fel előttünk őseinknek
                  magas erényeit: „sírjatok!”</p>
				<p> Bányaváry úgy kacagott ezen a tréfás beszéden, majd megfulladt a torkán akadt
                  malacpecsenyétől. Hanem Jenőy nagyon elhallgatott.</p>
				<p> – Eredeti egy ember, Tseresnyés uram! – kiálta hangjához jutva Bányaváry. –
                  Igazán klasszikus tanácsokat tud adni. Jenőy, ezeket jegyezd fel magadnak.</p>
				<p> De Kálmán egészen komolyan felelt rá.</p>
				<p> – Valóban följegyzem. Sajnálom, hogy e jó eszméket most nem valósíthatom, mert
                  hosszabb időre el fogok utazni.</p>
				<p> – Ah, ön külföldre megy?</p>
				<p> – Óh, igen! – sietett Bányaváry megfelelni Kálmán helyett. – Kálmán barátunk
                  boldog ember. Ő külföldre mehet.</p>
				<p> – Nem, uram – szólt komolyan a csizmadia. – A magyar nem boldog, ha külföldön
                  jár. A mások boldogsága sérti az ő lelkét. Én tudom; mert sok földet bejártam
                  Európában. S mely országba fog utazni?</p>
				<p> Ismét Bányaváry felelt meg Goetheklasszikus
                     mondatával:
               </p>
				<p> – Ahol a citromfa virágzik.</p>
				<p> – Tehát Olaszországba? Talán Velencébe?</p>
				<p> – Még odább – monda Kálmán. – Génuába, s talán messzebb is.</p>
				<p> – Génuába? – monda elgondolkodva a csizmadia, s összeszorítá sokáig az ajkát; de
                  aztán csak mégis kinyitotta újra. – No, no. Ott valami más is virágzik, nemcsak a
                  citromfa!</p>
				<p> Kálmán füléig vörösödött erre a szóra. Hiszen neki is más virágon jár az esze; –
                  de hát mit tudhat arról ez a csizmadia?</p>
				<p> Hiszen nem is az ő virágjára céloz az.</p>
				<p> – És sokáig akar ön ott mulatni? – kérdé a csizmadia, miközben a fekete kávét
                  tölté Kálmán csészéjébe furcsa kis kétfülű réz masinából.</p>
				<p> – Tán egypár évig.</p>
				<p> – Egypár évig? Hm, hm – szólt a csizmadia elgondolkozva. – Akkor merem önnek
                  ajánlani, hogy szerezze meg az ismeretségét az én hajdani gazdám fiának, akinél
                  Génovában legénykedtem; a lakását és nevét följegyzem önnek a jegyzőkönyvébe.</p>
				<p> – Igen megköszönöm – monda Kálmán, odanyújtva a jegyzőkönyvét a mesternek.</p>
				<p> – Így ni – szólt az, belejegyezve a nevet és lakást, s visszaadva a tárcát. – De
                  el ne mulassza ön meglátogatni ezt a jó embert Génovában; mert attól majd meg
                  fogja ön tudni, hogy mi virágzik még Génovában a citromfán kívül, s azt önnek jó
                  lesz megtudni.</p>
				<p> Azután pipákat hozott elő a mester a fekete kávéhoz, Cilike engedelmével, aki
                  hozzá volt már szokva minden kíméletlenséghez, s átengedé a diskurzus vezetését
                  Bányavárynak, ki aztán kifogyhatatlan volt az anekdotákból, míg a korán beálló
                  téli est távozásra nem inté a vendégeket, kiket süvegelve kísért ki a kapuig a
                  házigazda, s még ott is utánuk nézett, míg a szegleten be nem fordultak. Nagy
                  szerencséjének tartotta ezt a látogatást.</p>
				<p> – No, ugye hogy furcsa egy bohó ember ez a Tseresnyés uram? – monda Bányaváry
                  útközben Kálmánnak. – Valóságos politikus csizmadia! S
                  milyen érzékeny dolog tőle, hogy még Génovában is szerez Kundschaftot a régi
                  majsztere fiának. Azt fölkeresd ám.</p>
				<p> – Okvetlenül. De mire példálózott az öreg, hogy ott más virág is nyílik, mint a
                  citromé, s azt meg fogom az olasz vargától tudni?</p>
				<p> – Hát az a más virág bizonyosan „cipripedium” 
                  (cipőcím) – szólt Bányaváry, nagyot nevetve gúnyos ötletének.</p>
				<p> Kálmán nem azt a virágot gondolta.</p>
				<p> Az a virág pedig, amire Tseresnyés uram célzott, a
                  Génuában virágzó Carbonari-szövetség volt, s a vele
                  együtt élődő másik virág, a szent titkos politzia, mely
                  a carbonarikat kutatta.</p>
			</div>
			<div type="chapter">
				<head> Ahol a citromfa virít </head>
				<p> Utazni!</p>
				<p> Olaszországba utazni!</p>
				<p> Szeretője után utazni!</p>
				<p> Fiatal szívvel utazni!</p>
				<p> Lehet ennél boldogabb út a földön?</p>
				<p> Kálmán a lehető legegyenesebb utat választotta ki magának. Postakocsival
                  Triesztig, onnan vitorláshajóval Velencéig, onnan ismét a postával Génuáig. Egész
                  odáig meg nem pihent, még csak a dogékvárosának
                  csábító nevezetességeit megnézni sem. Majd ha vissza fog térni.</p>
				<p> Hanem egy dolog mégis eszébe jutott. A vendéglői háziszolgát minden városban
                  megvesztegetni, hogy kérdezősködjék sorban minden vendéglőben az ezen át utazott
                  Decséry hercegnő után.</p>
				<p>Kedvezett neki a szerencse. Megtudta, hogy Decséryék ugyanazt az útrendet
                  követték, amelyet ő; csakhogy tovább időztek mindenütt. Triesztben töltöttek egy
                  napot, Velencében kettőt. Triesztben hátrahagyták az utasítást, hogy netalán
                  utánok érkezendő leveleket és csomagokat hová küldjenek Velencébe, melyik
                  fogadóba. A velencei fogadóban ugyanazon utasítást hagyták hátra génuai szállásuk
                  feljegyzésével. Mindenütt utánok lehetett találni, mint a szép Thetis-csigára* rá lehet találni a rózsaillatról, melyet maga után
                     hágy.+</p>
				<p> Ezt Kálmán kedvező előjelnek vette.</p>
				<p> Éjjel-nappal utazott aztán, hogy Génuába juthasson. Szándékosan más vendéglőt
                  választott, mint amelyben, tudtával, Decséryék voltak szállva. Férfibüszkesége nem
                  engedé, hogy azzal a magas hölggyel, ki unokáját búcsúvétel nélkül hozta el tőle,
                  csakúgy találkozzék, mintha semmi sem történt volna közöttük, s azt sejtesse vele,
                  hogy ő egyenesen utánuk jött. Szemmel akarta őket tartani, kísérni nyomaikat,
                  rejtelmes, költői furfangok útján sejtetni közellétét, s mikor a véletlen ismét
                  összehozza őket, abban kellett valami drámai hatásnak lenni.</p>
				<p> A szép madonnaarc képmása, s a bonbon papírka a három rövid szóval, melegítette
                     keblét.
               </p>
				<p>Mikor aztán a kiküldött szolga visszaérkezett abból a vendéglőből, melyet
                  Decséryék szállásokul feljegyeztek a velencei fogadóban, azt tudta meg tőle, hogy
                  a hercegnő egy igen szép principissával együtt ott volt
                  ugyan szállva, de tegnapelőtt elutazott; s sem azt nem hagyta hátra, hogy hová
                  megy, sem azt, hogy mikor jön vissza. Az egész, amit meg lehetett felőle tudni,
                  hogy kíséretével együtt a Santa Barbara két árbocos
                     födözetéreszállt, mely hajó Livornot, Civita
                  Vecchiát, Nápolyt, Palermot, a pyraeusi kikötőt és Cyprust érintve, Alexandriába
                  vitorlázik, s így a rajta elutazottakat akár a sardiniai királyságban, akár a
                  toscanai nagyhercegségben, akár a római egyházi államban, akár a két Sicilia* fél és egész szigetein, akár az éppen most felszabadult
                  s azóta divatba jött Hellászban, akár Egyiptomban lehet keresni…</p>
				<p> „Egyiptomban!”</p>
				<p> Mit mondott az a georgiai nő az álarcos bálban?</p>
				<p> Kitől kérdezzen még valamit? Mit kérdezzen még valakitől?</p>
				<p>Minden kérdésére ott állt a felelet: a véghetetlen tenger?! Találd ki, mit morog
                  annak az örök hulláma? találd ki, mit rejt annak a sötétzöld+ mélysége? találd ki, mit beszélnek vele a láthatáron lehanyatló
                  csillagok? találd ki, mi folyik benne olyan melegen egyik földoldalról a másikra?
                  Találd ki, mi világít fel belőle éjszakánkint? Találd ki, hogy mi lakik egy
                  asszonyi szívben?</p>
				<p> Kálmánnak csüggedt töprenkedései között eszébe jutott a címzet, amit Tseresnyés
                  uram írt a tárcájába.</p>
				<p> Megfordult a sarkán, hátat fordított a tengernek, s felkereste a génovai
                  vargát.</p>
				<p>Ez a megfordulás képezte egész életének megfordító tropicusát.*</p>
				<p> Idejött mint ifjú, visszatért mint férfi.</p>
				<p>
                  Óh igenis, a génovai vargától megtudta, hogy mi
                  virágzik még Olaszországban.</p>
				<p> Egy szövetség, melyet nem tart semmi össze, csak egy eszme; de az erősebben
                  összetartja, mint a vérrel írott szerződések, mint az Alkorán és az Evangélium,
                  mint a szent fogadalom és chrisma, mint a rokoni
                  kötelék, mint a fejedelmek szent szövetsége, mint az önérdek, mint a bűnrészesség,
                  mint a fanatizmus.</p>
				<p> Tagjai annak ifjak és vének, férfiak és nők, hercegek és kézművesek, papok és
                  katonák, diákok és tanárok, utazók és foglyok, gazdagok és szegények, tudósok és
                  írást nem ismerők, orvosok és betegek, – honfiak, idegenek és száműzöttek. Ott
                  vannak a kezei, fülei és szemei a Vatikánbans a
                     dogékpalotájában, a kazamatákban és a bagnókban, a
                  mólók néptömkelegében, a piazzák zűrzavarában, a templomok sekrestyéiben, a
                  katakombákban, a kávéházakban, a zárdákban; a fogadókban, a kaszárnyákban, a
                  kardinálisok titkos gyűlésében, az Abruzzok rejtett
                  barlangjaiban, a lazzaronik csapszékeiben, a fejedelmek báljaiban, a dugárusok
                  csónakjaiban, a postaházakban, a földön, a vízen, s a föld felett és a föld alatt,
                  mindenütt! – és a szemekmindenütt látnak, a fülek
                  hallanak, a kezek cselekesznek. És amit egy látott, hallott, azt tudja mind; és
                  amit egy tesz, azt teszi mind.</p>
				<p>Hogy Kálmán mély, rajongó kedélyét e varázserejű szövetség magához ragadta, az
                  igen természetes. Amit az az„ifjú” szövetség* tanít, az az ő lelkének is törvénye volt rég, csakhogy
                  nem volt még így kodifikálva.</p>
				<p> Ebben a témában az olaszoktól nagyon sokat lehetett tanulni.</p>
				<p> Bűbájos iskola az. A titokszerű működésnek, a hihetetlen önfeláldozásnak, a
                  megtörhetlen kitartásnak, a soha el nem felejtett célhoz törekvésnek, a kölcsönös
                  összetartásnak, az engesztelhetlen szenvedélynek, a hallgató mindent tudásnak
                  csodálatos iskolája, az, mely fél század óta belejátszik Európa történetébe, s
                  műve folytonosan épül, halad, soha meg nem pihen.</p>
				<p> Ez Galilei hazája.</p>
				<p> Kálmán nemcsak a csizmadiával ismerkedett meg Génuában, hanem sok más nevezetes
                  alakokkal, akikről nem való regényben beszélni.</p>
				<p> És ebben a szövetségben azután mindent megtudott, ami messze-messze földön
                  történik. E szövetség előtt kitudhatlan titkok nem léteznek.</p>
				<p> Megtudta azt, hogy a Santa Barbarával elutazott magyar hölgyek nem utaztak a
                  hajóval tovább Civita Vecchiánál. Ott kiszálltak és elmentek Rómába.</p>
				<p> Rómában a hercegnő kihallgatást eszközölt ki magának őszentségénél, az egyház
                  látható fejénél. Megtudta azt, hogy mi indoka volt e kihallgatásnak.</p>
				<p> A hercegnő lelki feloldást kér azon teher alól, miszerint unokáját eljegyezte, s
                  azáltal egy schismaticus irányában lelki rokonságot vállalt.</p>
				<p> Őszentsége, tekintve az enyhítő körülményt, miszerint e lelki rokonság egy
                  schismaticust érdekel, megadta neki a kegyelmes feloldást.</p>
				<p> Innen Nápolyba ment a Decséry család; még mindig egyedül.</p>
				<p> Nápolyban azonban összetalálkoztak egy más úton jött magyarországi utazóval,
                     kinekneve: báró Bálvándy.</p>
				<p>Ez az úr kísérte őket kirándulásaiknál a Vezúvra s a pompeji kiásatásokhoz.*+</p>
				<p> Innen azután a grófi család és a báró a Bellerophon
                  angol hadihajón átutaztak Egyiptomba.</p>
				<p> A madonnaarcú grófnő megkapta a tengeribetegséget, s a magyar signore nagy
                  figyelmet tanúsított ápolása közben.</p>
				<p>Egyiptomban együtt látogatták meg a szfinxet, a Memnon
                     szobrait,a piramisokat.+
                  A magyar signore sátora a magyar signorinák sátora mellett volt fölütve.</p>
				<p> A szövetség szeme mindenütt meglátja őket, s ha egyszer hozzájuk kötötte
                  láthatlan pókfonalát, annál fogva mindenütt nyomukra akad.</p>
				<p> Kálmán szövetségeseitől mindent megtudott, ami lelkének egész átalakulását
                  bevégezze.</p>
				<p> Nagy átalakulás volt az!</p>
				<p>Maga előtt látta a példákat. Az ifjút, ki szerelmét
                  letépi magáról, hogy egy eszmének szolgáljon; a főurat, ki kockára teszi fejét,
                  vagyonát, szabadságát; a katonát, ki nyugodtan szegezi homlokát a töltött fegyver
                  elé; a papot, ki egyházi esküjét egy még erősebb fogadalommal töri össze; a nőt,
                  ki neméről lemond, hogy férfimunkát végezzen; az iparost, aki éhezik és rongyban
                  él, hogy fillérét másnak adhassa; a földönfutót, ki egyik ország határától a
                  másikig engedi magát üldöztetni,s megint visszatér; az
                  ősz apát, ki gyermekeit egyenkint föláldozza, s a gyermekeket, kik egymás véres
                  nyomdokaiba lépnek; a rajongót,*+ ki meggyőződésből
                  gyilkol, s aztán ízekre hagyja magát széjjeltépni, de senkit el nem árul; s akik
                  mindannyian egy eszméért élnek-halnak; és aztán a költőt,* kinek minden dala ez eszmét zengi vissza, s végül az egész népet, mely
                  e dalt, ez eszmét, a tűzzel, vassal, lánccsörgéssel, anathemával üldözött eszmét
                  százféle változatban énekli, titokban kinyomtatja, elszórja, kapkodja, terjeszti,
                  kézből kézbe adja, visszariaszthatlanul, elaltathatlanul.</p>
				<p> Akkor kristállyá vált lelkében az a titkos nedv, amiből a gyémántok lesznek; az a
                  tudat, hogy vannak az életnek magasabb csillagzatai, amik jobban melegítenek, mint
                  egy halvány fényű madonnaarc!</p>
				<p>Kálmán maga előtt látta azt a népet, mely egykor olyan nagy volt, hogy az egész
                  világ nem volt neki elég, hogy a lábait kinyújtsa, s mely aztán olyan kicsiny
                  lett, hogy minden szomszéd lába rajta feküdt;mely
                  egykor proconsulokat adott Galliának, Germaniának, Hiberniának,* Palaestinának,s melynek
                  most királyokat adott Gallia, Germania, Hibernia, Palaestina; mely egykor három
                  világrészt egyesített egymagában, s mely most kilenc felé törve nyögött egymásba
                  függő láncszemek alatt; mely egykor a civilizáció napvilágát hordta egyik óceántól
                  a másikig, s melynek Rómája most az ellentétes nap: sugárokkal, melyek feketék. És
                  ez a minden erőszakkal elnyomott, minden ravaszsággal elaltatott, ízekre tépett,
                  provinciákra szaggatott,osztályokra elkülönített s
                  minden darabjában egymásnak ellenségévé tett nép, feje fölött a Vatikánnal, lába
                  alatt a camorrával, oldalában az idegenek szuronyaival,
                  kezein-lábain az európai szent szövetség láncaival, elkábítva a babonátul,
                  elszoktatva az erélytül, megfosztva nagyságátul, kitörülve a históriábul – ez a
                  nép még arra gondol, hogy újra föltámadjon, s megkötözve, elaltatva, eltemetve,
                  emelgeti maga fölött a koporsófödelet, s a koporsó födelére rakott egész világrész
                  sírhalmát, s e sírhalom fölött „requiem aeternam”-ot
                  éneklő egyes, kettős és hármas koronák egész
                  kórusát!</p>
				<p> Óh, szegény öreg asszony, ki elküldted kedvenc unokádat Magyarországbul, hogy ne
                  legyen otthon azoknak veszélyes társaságában, kik meg akarják mozdítani az álló
                  földet, ugyan jó helyre küldted Itáliába!</p>
				<p>Olaszországi útjában mindenütt ez eszme fogadta, kísérte Kálmánt. A velencei
                  nyelv nélküli oroszlán azt mondta neki, hogy ő a
                  vallomást nem tevő szövetkezettek ős emléke, a Colossaeum*+ boltíve, a hozzá támaszkodó rongyos faquinnal;*+ a hamvak alól kiásott Pompéji halott-palotái, a kitörő Vezúv
                  tűzharagja, a tengerbe elmerült s onnan újra kiemelkedett Serapis* temploma, – másnak egy gyönyörködtető+ látvány: őneki beszélő titok. A nemes arcú nép másnak
                  csak festői minta; de neki nemcsak modell, hanem prototyp.* S a szép föld, narancsligeteivel, üde rizsföldeivel, szőlővenyige
                     girlandokkalszegélyezett utaival, granátalmás
                  kerteivel, andalító tavaival, ciprus környezte villáival, csodagrottáival,
                  szentjánoskenyérfáival: – másnak csak szép táj, de neki panaszkodó haza. És ő már
                  tudja azt, hogy a földmíves, mikor rizsföldén csatornát húz, mikor útja mellé
                  szőlőt ültet, magában arra gondol, hogy csatornája, szőlőlugosa gát fog lenni az
                  idegen lovastömegek rohamának; mikor házat épít, arra gondol, hogy a terasznak
                  lőrései, a pincének mentő kijárásai legyenek; s mikor sovány ételének felét
                  megvonja szájától, arra gondol, hogy a másik fele jó lesz azoknak, akik majd
                  egyszer valamikor eljönnek, és azt mondják: „reggel van.” És hogy a
                  szentjánoskenyér-fának nemcsak gyümölcse van, hanem tövise is, és az is szent.</p>
				<p>Persze, hogy a szegény öreg asszony odahaza mindezt nem tudhatta. Ő csak azt
                  tudhatta, hogy unokája a föld legszebb országában melegszik a legaranyabb napsugár
                  fényénél. Ő csak a szép festményekben gyönyörködött, miket Kálmán hazaküldözött:
                  tájképeket, híres műremekek másolatait. Kálmán hasznos mulatsággal foglalkozik
                  Olaszországban. Mint festő tökéletesíti magát. Boldog az az anya, akinek a fia (ha
                  már azt mérte rá az Isten, hogy valami szabad művészethez ragadjon hozzá) a
                  festészetre adja magát. Az komoly, valódi művészet; követői szelíd, otthon ülő
                  emberek, szorgalmasak és józanok; nem lázítanak, nem háborítanak; békében élnek
                  főurakkal és papokkal; megbecsültetnek, megértetnek minden idegen által, s
                  munkáikban a teremtőt magasztalják. De jaj, háromszor jaj, annak az anyának,
                  akinek a fia költővé züllött el. A költészet fellegekben járó pálya; követői vad,
                  nyughatatlan emberek, vérüket gyorsítja a mámor, rövid élet, hosszú szenvedés
                  jelöltjei, ellenségei a hatalomnak, a hétköznapi észnek, a világ megállapodott
                  rendének, s mert az idegenre nézve érthetlenek, saját népüknek háborgatói, s amit
                  alkotnak, az nem a teremtő műveinek dicsőítése, hanem a világ+ tökéletességének vakmerő ócsárlása.</p>
				<p>Azért Jenőynénagy örömmel bontott fel minden
                  csomagot, melyet Kálmántól kapott Olaszországból.
                *Milyen szép kartonok, mily gyönyörű tus és szépia rajzok, mily eleven
                  akvarellek! Hát még mikor olajfestményeit küldé haza! Gondosan bepakolva ládákba,
                  mint valami kincset. Úgyis tartá azokat otthon Jenőyné,+
                  mint valami kincset. Arany rámába foglaltatta valamennyit, s a díszszobába,+ ahová őket felaggatta,még
                  Béninek is csak az ő engedelmével volt szabad bemenni. „Ugye, tudnál-e te ilyet
                  festeni, ha a nyakadat levágnák?” – mondá a bámuló nagybátyának. Az pedig
                  biztosítá, hogy nem ő, ha mindjárt még egy nyakat adnának is neki az
                  eddigihez.</p>
				<p>Nem is volt rest Jenőynéunokájához leveleket írni.
                  Levelei mindig tele voltak erőteljes gyöngédséggel, őszinte és goromba
                  kifejezéseivel a nagyanyai szeretetnek; s nagyon válogatatlan megjegyzésekkel.
                  Végül rendesen megdorgálta Kálmánt, hogy miért nem írja meg, hogy van-e még pénze.
                  Ő csak nem találhatja elinnen a „Mátyus földéről*”, hogy mibe kerül az élet Taliánországban. Küldött
                     nekipénzt kéretlenül is.</p>
				<p> És aztán amíg nagyanyja levelei az otthoni eseményekről tudósíták, a génovai
                  varga leveleiből megtudta azt, hogy mi történik távolabb a világban.</p>
				<p> A szép madonnaarc s az Antinous-alak mindig egymáshoz
                  közel. Egyiptomból átkísérte őket a láthatlan pókfonál Athenaebe. Ott is
                  együttlétükről tanúskodott. Onnan áthúzódott velük Sztambulba. S elmondott mindent
                  a fonal másik végén ülőnek.</p>
				<p> Elmondta neki, hogy Egyiptomban nemcsak a beteg mellek, hanem a fájó szívek is
                  találnak gyógyulást. Hogy a szép férfi úgy követi csillagát, mint hajdan a három
                  szent királyok. S hogy a madonna szívesen fogadja a
                  „tömjént és mirrhát”. – Ave! Ave!</p>
				<p> Kálmán átlátta azt, hogy neki a madonnából nem marad más, csak az arckép, s az
                  imádat – nagy messzeségből.</p>
				<p>Később aztán Konstantinápolyt is elhagyták, s együtt ültek hajóra a
                     Márvány-tengeren.+</p>
				<p>Még egyszer rájuk talált a pókfonál az orsovai veszteg-intézetben.*</p>
				<p> Ott kellett a keletről bejövőknek a vesztegzár hosszú napjait eltölteni.</p>
				<p> Vajon hogyan űzték el egymástól az unalmat?</p>
				<p>Ott azután magyar földre léptek. Ott elszakadt a pókfonál. Oda már a szövetség
                  nem terjed. Az a mozdulatlan föld országa. Az a Hyperboraeok országa.*</p>
				<p> Erről az országról már csak nagyanyja leveleiből tudott meg valamit.</p>
				<p> Hírlap?</p>
				<p>Valóban hírlap is volt abban az országban. Azt járatta
                  is magának Kálmán, s megesett, hogy minden hónapban egy számot megkapott belőle.
                  Abból azután megtudta azokat a nevezetes, hazájára vonatkozó dolgokat, hogy
                     Afganisztánban az angolok újabb vereséget
                  szenvedtek; hogy Hudson Lowe Napóleon testamentumát nem
                  akarja kiadni; hogy Kolokotroni nem akar részt venni a
                  görög minisztériumban, hogy Ciprus szigetén a szultanina név alatt ismeretes
                  aprószőlő az idén nem jól termett; hogy Zummalacarregui
                  a spanyol corteseket*+ egy új pronunciamentoval* lepte meg; hogy Japánban a
                     daimio fellázadt a mikado+
                  ellen, hogy Waszilcsikoff herceg megy Teheránba Tacsicseffet felváltani a
                  követségben; hogy a softák és a mamelukok, valamint a
                     palikárok és a fanarioták
                  nagy aggodalmat okoznak a portának.Néha aztán arról a
                  városról is olvasott híreket Kálmán, amiben éppen akkor lakott, s olyan híreket,
                  amiknek ott helyben senki se látója, se tudója nem volt. – Hát Magyarországról nem
                  szólt a magyarországi hírlap? De annak is volt egy szegletke szorítva; amelyben
                  feljegyeztettek az ilyen nevezetes események, mint: Szaffi Kuli kán* őkegyelmessége Pesten keresztülutazott, ami elég
                  örvendetes hír; meg hogy nagyméltóságú Bábaváry septemvir úr valóságos belső
                  titkos tanácsossá neveztetett ki, ami elég megdöbbentő sorsfordulat. Voltak vidéki
                  érdekes események is följegyezve, mint például, hogy Ráckereszturon egy ötlábú
                  birka jött a világra, három szarvval és csak egy szemmel; hogy Znió-Várallyán egy
                  tót öt békát nyelt el álmában, s azokat a suliguli
                  savanyúvíz mind kihajtotta belőle; hogy Pozsonyban egy öreg asszony öt számot
                  álmodott, lutriba tette s nyert rajta tízezer forintot. – Egyebet+ nemigen lehetett benne olvasni. Mert ha a
                  megyegyűlésekről íratott valami, azt, a cenzor mind kitörülte; ha országos
                  balesetekről íratott valami, azt a cenzor megint kitörülte; ha vallási dolgokról
                  íratott valami, azt a cenzor éppenséggel kitörülte; ha pedig olyan közügyekről
                  íratott valami, amikhez a cenzor nem értett, de már azokat elejétől végig
                  kitörülte. A tapasztalt újságíró aztán inkább meg sem írta, amiről előre tudta,
                  hogy a cenzor ki fogja törülni. Kész kiszedett cikk mindig tartatott készletben a
                  nyomda fiókjában, hogy amekkora darabot a cenzor kitörül, akkorát ismét
                  belefoltozhassanak a lapba. S néha aztán a jámbor olvasó el nem tudta gondolni,
                  hogyan került Don Zuniga y Requesensnevezetes beszéde
                  a dunántuli superintendens beiktatási ceremoniája közé, vagy az
                     Unkiars-Skelessibékekötés zárpontjai mennyiben
                  terhelik Zöld Marci árva fejét. – Néha aztán az
                  elfojtott elmésség kitört az újságíróból, s kárpótolta magát teljesen neutralis
                  téren. Ilyenkor szikrázott a zsenialitástól: „Egy bolond anglus azt állítja, hogy
                  ő a répából cukrot csinál! Bizonyosan disznó cukrot!” – „Egy bolond anglus (mindig
                  anglus, más nemzetre nem szabad élcelni, mert azokkal mind diplomáciai
                  egyetértésben élünk) azt akarja, hogy ő a levegőt meggyújtja, s az úgy fog égni,
                  mint a gyertya. Hála Istennek, nekünk van faggyúnk elég, nem szorultunk a
                  levegőre.” – Azután jött egy kis nemzeti hízelgés: „Egy előkelő anglus, ki itt
                  átutazott, azt mondta, hogy ha angol lord nem volna, magyar nemes szeretne lenni.
                  – Bolond anglus!” (Már ti., hogy mértnem akar előbb
                  „magyar nemes” lenni, aztán csak angol lord?) – Volt aztán referada is a fővárosi
                  színielőadásokról, amikből az olvasó ily tanúságosés
                  épületes észrevételeket rakhatott félre: „Bányaváry úr ma kitett magáért”,
                  „Bányaváryné asszony jól forgatta magát”. – Végül, ha még valami kétujjnyi helyre
                  nem telt szöveg, egy kis anekdota a cigányról: az örök
                  cigányról.</p>
				<p> Hanem amit meg nem tudott a hazai hírlapokból Kálmán, azt megtudta nagyanyja
                  egyszerűen igazat mondó leveleiből. Hogy nyomorúságos a világ odahaza most is.</p>
				<p> De senkire nézve sem olyan nyomorúságos, mint akinek a sors a költő
                  töviskoszorúját nyomta fejébe.</p>
				<p> Az öreg asszony Kálmán külföldre utazta óta felköltözött Pestre. Megtartotta
                  ugyanazt a szállást, melyet Kálmán számára fogadott egykor, hogy ha kedvenc
                  unokája egyszer-másszor hazalátogat, itthonára leljen. De itthon ne maradjon!</p>
				<p> „Rossz világ van itten.”</p>
				<p> „A nemzeti erkölcs oly szilaj, oly bárdolatlan.”</p>
				<p> „A tanult emberek oly ostobák az ő latin conversatiójukkal.”</p>
				<p> „A napestig pipázó táblabíró oly indifferens.”</p>
				<p> „A gazda oly földhöz ragadt.”</p>
				<p> „A paraszt oly önző, oly részvétlen.”</p>
				<p> „A főpapság olyan dölyfös, a falusi pap olyan vaskalapos.”</p>
				<p> „A főúr olyan idegen.”</p>
				<p>„Az úrhölgy olyan élvsóvár.+”</p>
				<p> „Az ifjúság olyan sivár, olyan léha, olyan korhely.”</p>
				<p> „A zseniális ember olyan kalandor.”</p>
				<p> „A gazdag ember olyan fösvénypréda.”</p>
				<p> „Az ősmagyar olyan cinikus.”</p>
				<p> „A mívelt magyar olyan más nemzet majma.”</p>
				<p> „A szabadelvű olyan szájhős.”</p>
				<p> „A kormány híve olyan farkcsóváló.”</p>
				<p> „A katona olyan gép.”</p>
				<p> „A kereskedő olyan csaló.”</p>
				<p> „Az iparos olyan kontár.”</p>
				<p> „A kormány olyan erőszakos.”</p>
				<p> „Az egész ország olyan szegény, olyan elhagyatott, olyan pusztulásnak
                  indult.”</p>
				<p> „Senki sem szereti a hazáját; aki szereti, csak töltött káposzta, pörkölt hús,
                  túrós lepény alakjában szereti: így azután nagyon szereti, meg is eszi, meg is
                  hízik tőle; minden embernek a hasában a hazája.”</p>
				<p> „Ezek várnak itthon mindenkire.”</p>
				<p>De a költőre nézve még mások is.+</p>
				<p> „A nyomdász, ki csak kalendáriumot ad ki, a szerkesztő, aki ingyen dolgoztat, a
                  publikum, aki kölcsönkéri egymástól a könyvet, s egy könyvből egész vármegye olvas
                     sorba; a cenzor, aki a gondolatait legyilkolja; a
                  pályatárs, aki irigykedik rá; a kritikus, aki beszennyezi, a ponyvaíró, aki
                  elfoglalja helyét; a tudós, aki megveti, a komédiás, aki megbuktatja, s az
                  atyafiak, akik kizárják a házukból.”</p>
				<p> Ezeket olvasta Kálmán ismét és ismét nagyanyjának minden leveléből, élő példákban
                  felmutogatva.</p>
				<p> És aztán olvasta nagyanyjának örömét afölött, hogy olyan szépen halad a
                  festészetben. Hogy művésszé emelkedik, akinek nem Liptó vármegye határán végződik
                  a világ. Hogy megtalálta a pályát, melyen hírszomját
                  dicsően kielégítheti. Csak előre!</p>
				<p> S valóban a legnehezebb megkísértés volt ez az utolsó Kálmánra nézve.</p>
				<p> A sors fokozatosan vitte őt keresztül valamennyin.</p>
				<p> Kezdte az ijesztő csapáson, kitiltották az iskolából. Nem hunyászkodott meg
                  bele.</p>
				<p> Aztán jött a bűbájos hölgy. A láng, melynél annyi ifjú géniusz leperzselte
                  szárnyait. Nem olvadt meg benne.</p>
				<p> Majd a nagyravágyás démona: ki fölvezette a szédítő magaslatra, ahonnan a
                  hatalmasok kegye tejjel, mézzel folyó Kánaánt mutogat.
                  Nem szédült el bele.</p>
				<p> Megpróbálta a szívét a valódi szerelemmel: elkötözte azt rózsaláncokkal,
                  aranyfonalakkal, hogy ne tudjon haladni; ott sem maradt fogva, rózsalánc,
                  aranyfonál szakadt inkább.</p>
				<p>Ráeresztette a próbatevő sors a maga démonait, kik Jób vetéseit* elpusztítják, s magát bélpoklosan a szemétdombra
                  fektetik: a bukás, a megszégyenülés maró ördögeit, s azután a jó barátokat, kik
                  eljönnek Jóbnak szemrehányásokat tenni, azért, hogy oly nyomorulttá téve fekszik a
                  szeméten.</p>
				<p> Mégsem tagadta meg keblének Istenét.</p>
				<p> Hanem ez azutolsó megpróbáltatás erős volt.</p>
				<p> Egy vetélytárs-Isten.</p>
				<p> Egy másik múzsa, ki csókjaival elhalmoz. És egy kedvesebb múzsa.</p>
				<p>Óh, a festészet nemtőjének ihlettjei boldogabbak, mint a kiket Castalia* forrása itat.</p>
				<p> A költő szenved, mikor teremt, a festő pedig kéjeleg. A költőnek zsarnoka a
                  szenvedélye, a festőnek jó barátja. A költő nagysága nemzetének láthatáráig tart;
                  a festő nagyságát a kerek világ határozza körül.</p>
				<p> A festők mind oly életvidámak; az emberi indulatok közül a szelídebbek, a
                  nemesebbek fejlődnek ki náluk, derült kedély, társaságkereső jó kedv jellemzi
                  őket. Életkoruk példaszerű magasságig tart; a mesterművészek mesés aggkort érnek,
                  s még akkor is fölfelé emelkednek. A költő ritkán őszül meg, s ha korát
                  meghaladta, alább száll, elnémul, élőhalott lesz.</p>
				<p> És Kálmánnak választása volt a kettő között. Az egy év alatt, amit Olaszországban
                  töltött, mesterei bámulatos haladásáról tanúskodtak a festészetben. Elsőrangú
                  tehetséget ismertek fel benne. Akadémiai pályaműve az első jutalmat nyerte el a
                  flórenci festészeti iskolánál. E művének másolatát hazaküldé nagyanyjának.</p>
				<p> Az öreg asszonyság válasza ez volt rá:</p>
				<p> „Kedves jó gyermekem!</p>
				<p>Könnyes szemekkel gyönyörködöm remek szép munkádban, s napestig meg nem tudok
                  válni a nézésétől. Nem győzök eléggé hálákat adni az egek urának azon mennyei
                  sugallatáért, hogy tégedet általam Olaszországba küldetett. Ha pápista volnék,
                  száz misét mondatnék örömömben. Látom, hogy dicső ember lesz belőled, becsületet
                  fogsz hozni nevedre. Megérdemled áldásomat. Azok pedig, akik átkomra szolgáltak
                  rá, érzik annak súlyát fejükre ereszkedni. A nyomorultak! Mindennap látom és
                  hallom balsorsukat. A világ megvetése jár nyomaikban. A leány, ki meggyalázott,
                  büntetve van a férfiban, aki által meggyalázott. A komédiás had részeges és
                  csapodár! Az asszony szemei mindig kisírva. Szöknének már innen, ha adósságaiktól
                  lehetne. Üres falaknak játszanak, pedig már megkapták az engedelmet, hogy Budán
                  játszhassanak, a várszínházban. Mindenki ócsárolja őket. És méltán. A kontárok,
                  akik a te remekművedet is úgy megbuktatták. Nem is érdemelnek mást, mint hogy
                  elpusztuljanak. És mezítláb, rongyosan fognak kiseprőztetni+ a városból, melyet beszennyeztek. Ezt még meg akarom érni. És aztán egy
                  marok sárt hajítani utánuk. Legyenek elátkozva. – Te pedig légy megáldva, én édes
                  gyermekem, öregségem napjainak világossága, akin szemeim gyönyörködnek, s haladj a
                  te fényes utadon előre s emeld fel az élet végső partján járó jó öreg
                  anyádat.”</p>
				<p> Ez a levél felnyitotta Kálmán szemeit.</p>
				<p>Tehát azért volt az ő útraküldetése, hogy amazok elpusztuljanak! Tehát bukásnak
                  indultak, s a világ elhagyta őket! Tehát a sárhoz vannak ragadva, s a sárral+ dobáltatnak! Tehát a művész borba öli lelkét, s a
                  művésznő szelleme könnyekbe fullad!</p>
				<p> No hát anyám, csak légy pápistává, s mondass fölöttem requiemet, most már megyek
                  haza! Ha elhagyta őket a világ, én nem hagyom el. Pihenj el ecset, jövel
                  írótollam; jövel népet ébresztő korbácsom: menjünk haza!</p>
			</div>
			<div type="chapter">
				<head> Az árvaság kezdete </head>
				<p> Mikor Kálmán nagyanyjának ezt a levelét kapta, éppen az évnegyed vége felé járt
                  nála. Tudniillik annak az évnegyednek a vége felé, amikor a pénzt szokta
                     nagyanyjátólkapni, mindig sajátkezűleg írt levél
                  kíséretében. Óh, kedvencének maga fáradt a levélírással, ahhoz nem requirálta
                  Bénit, a vén gyereket.</p>
				<p>Kálmán sietett elhatározásával: a pénze is a vége felé járt; volt ugyan sok
                  mindenféle holmija, amit eladhatott; fiatalemberek ideiglenes szállását ékesítő
                  pompa; hanem az ilyesmi kincstár akkor, amikor vesszük, s lomtár akkor, mikor
                     eladjuk:szűken ereszt. – Nagy nehezen tudott annyit
                  összetarlózni belőle, amennyiből a hazautazás szűken kitelik.+</p>
				<p> Ezalatt váratlanul megérkezett a szokásos évnegyedi pénzzel terhelt levél. Mint
                  rendesen, kétezer forint volt belecsomagolva.A pénzt
                  kísérő sorok elmondták Kálmánnak, hogy no most már haladjon a megkezdett pályán
                  előre; igyekezzék Florencből Rómába. Az öreg asszonyságnak bizonyosan az a fogalma
                  volt a festőművészetről, hogy annak Olaszország levén az elismert hazája, abba
                  mentől mélyebben halad befelé valaki, annál többet tanul. Kezdheti Velencében,
                  aztán mehet Florencbe, de mikor aztán Rómába eljut, akkor a művészet kellő
                  közepére emelkedett fel. Tehát menjen Kálmán Rómába.</p>
				<p>„Aztán ha Rómában fogsz lenni, nekem ott lerajzold azt a híres képet: Krisztus az
                  olajfák hegyén. Azért ha kálvinista vagyok is, a szép
                  szentképeket nagyon szeretem. S aztán siess, hogy az ünnepen jelen légy,* mikor a Szent Péter+
                  templomának a kúpja ezer meg ezer fehér görögtűzzel van kivilágítva, s aztán a
                  tizenkét óraütéskor egyszerre vörös görögtűzzé változik mind az ezer meg ezer. Ezt
                  jól megnézd, s aztán nekem megírd. – Azért ha kálvinista vagyok is, a szép
                  ceremóniákat nagyon szeretem. Tudod, hogy odahaza is mindig megnéztem az úrnapi
                     processiót; mikor a molnárok tizenegyen vitték a
                  zászlójukat, s a prépost feje fölött a szenátorok emelték a mennyezetet. Milyen
                  lehet még ez Rómában, ahol a pápát viszik a trónusán! Azt nekem majd apróra mind
                  leírd.”</p>
				<p> Ha Kálmán nem értette volna az öreg asszonyság szándokait, még azt hihette volna,
                  hogy annak a kedélyét vénségére csöndes apostasia szellői kerülgetik. De nagyon
                  jól értette. Az öreg azon volt, hogy Kálmánt mentől távolabbra eltuszkolja
                  otthonrul. Addig nem nyugodott, míg Velencéből el nem nógatta Florencbe; most már
                  az sem elég távolság neki. Azt hiszi, hogy ha ezer mérföldnyire elkergethetné,
                  akkor az majd elfeledne valamit, amit otthon hagyott.</p>
				<p> De az nem feledte el azt a valamit.</p>
				<p>A két darab újdonatújezerforintos
                   veres bankjegyet összehajtogatva betette tárcája fenekére. Ennek
                  felváltatlanul kell visszavándorolni Magyarországba.</p>
				<p> Úti málhája nem állt egyébből, mint legszükségesebb ruháiból, s művészi kartonjai
                  és vázlatai gyűjteményéből. Haladéktalanul utazott haza.</p>
				<p> Nem vonzotta többé semmi Olaszország felé; missziója volt az észak.</p>
				<p> Szigorú takarékossággal utazott, hogy költségével kijöjjön, s Isztriából Sopron
                  felé ment visszatérő társzekerekkel, minthogy azok fele áron szállították, mint a
                  postaszekér.</p>
				<p>Mégis kifogyott az útiköltségből, s már Sopronban a zsebóráját volt+ kénytelen eladni, hogy továbbutazhassék.</p>
				<p> Győrben egy üresen lefelé induló gabonás hajón alkudott ki magának helyet Pestig,
                  s amit annak fizetett, az már pénzének utolsó maradványa volt; a két darab újdonúj
                  ezeres tárcája fenekét őrzé.</p>
				<p>Az esetlen tölgyfahajó sok viszontagságot állt ki az úton, erős déli szelek
                  gyakran kiverték a partra, sokat időzött útközben, s mikor már Pesthez közel járt,
                  Szent-Endre alatt a gabonahajósok balvégzete utolérte, egy tőkére ment;* a víz alatt lappangó fatuskó kilyukasztá a fenekét, s
                  ott nyomban elsüllyedt. A rajtalévők áldhatták a mennyeket, hogy bőrüket
                  megmenthették a szárazra.</p>
				<p> Ott elveszett Kálmánnak is minden málhája s féltve
                  őrzött műkincsei, rajzai, tanulmányai. Abban a fekete bársony zubbonyban, ami
                  rajta volt, meg a fakó kalabriai kalapban menekült meg
                  a dereglyén.</p>
				<p> Innen gyalogsorbankerült haza Pestre.</p>
				<p> Szokva volt már művész korából a gyalogoláshoz – és ahhoz, hogy semmi málha se
                  nyomja a vállát.</p>
				<p> Egyenesen régiszállására ment, ahol most nagyanyja
                  lakott.</p>
				<p>Nem kellett tudakozódnia, hogy jó helyen jár-e, itt lakik-e még, akit keres,
                     messzirőlútba igazodhatott.+</p>
				<p> Ahol nagyanyja jelen van, ott Béni bácsinak is közelben kell lenni.</p>
				<p> Béni bácsi el nem maradna a mamától a világ minden dicsőségeért, mert akkor ő nem
                  volna élő ember. Ő lakja az első szobát, mely mindjárt a lépcsőre nyílik. Ő most
                  is olyan boldog gyerek, mint valaha, egyedüli baja csak az, hogy a mama még most
                  sem tűrheti a dohányfüstszagot a szobában. Itt pedig ebben a bolond városban
                  nincsenek a házakhoz ragasztva barátságos méhesek és kendertiloló színek, ahova az
                  ember kivehetné magát dohányozni. Tehetné ugyan a kávéházban, de oda a mamát nem
                  viheti magával, egyedül pedig bajos dolog odamenni, az ember még valami rossz
                  társaságba keveredhetnék. A „kozákok” ott leskelődnek
                  az ilyen emberekre. Béni bácsinak oly réme volt a „kozák”, mint bizonyos
                  politikusoknak fél századdal később.</p>
				<p>Hanem azért tudott magán segíteni. Hogy otthon is legyen, mégis+ áldozhasson Vulkánnak, a tűzistennek egy pipa
                  dohánnyal, hogy kedvére füstölhessen saját úri kényelmében, tulajdon szobájában és
                  papucsaiban, arra a leleményes ötletre jött, hogy kinyitotta az ablakot,
                  feltérdelt egy székre, kifeküdt az ablakon, kidugta az utcára a fejét, bedugta a
                  fejébe a pipaszárt, s leeresztve a longissimát a parterre ablakáig, úgy fújta a
                  füstöt a széles világba. Maga otthon volt, a feje pedig az utcán volt, a
                  szobájában pipázott, és mégsem a szobájában pipázott.</p>
				<p>No, ha azt a nagy ragyogó fejet azzal a hosszan lelógó pipával meglátta Kálmán,
                  arról aztán csak rátalálhatott szállására,+
                  világítótorony nélkül.</p>
				<p> Köszönt is az utcáról a vígan füstölőnek, de annak más járt akkor a fejében, mint
                  hogy a köszöntőre ráismerjen. Örülhetett Kálmán, hogy a fejére nem köpött
                  viszonzásképpen.</p>
				<p> Felhaladt az ismerős lépcsőkön, s benyitott a jól ismert ajtón. Saját hajdani
                  szobája volt az,ahol olyan nagy úrnak, ahol olyan
                  boldog embernek érezte magát egykor.</p>
				<p> Béni bácsi akkor is az ablak hídján keresztül hasaló helyzetben mutatta magát,
                  saját énjének jobbik részét az utcán feledve, s csak arra pillantott fel, mikor
                  valaki a vállára ütött.</p>
				<p> Ki az a valaki?</p>
				<p> Béni bácsi egy idegen embert látott maga előtt, akinek a képe naptól barna,
                  szakálla, bajusza idegen metszésű, ruhájának szabása olaszos, s egy percre az a
                  gondolatja támadt, hogy ő most maga is Rómában van, s itt van előtte egy talián,
                  akivel rögtön taliánul kell beszélni. Annyit beszél neki a mama egész nap
                  Taliánországról és kivált Rómáról.</p>
				<p> Azonban egy szó sem jutott eszébe taliánul.</p>
				<p> – Jó estét, Béni bácsi!</p>
				<p>Az ismerős hang folytán felébredt érzelem Béni bácsiban legelőször is az ijedtség
                  volt; s ennek leközvetlenebb jelensége az, hogy az ablakvánkost hirtelen kikapta
                  maga alól, s a földre ledobta. Mert ennek meg az a története, hogy a mama, aki
                  hallgatag elnézéssel tűrte Béni utcára kipipázó szokásait, csupán az ellen szokott
                  tiltakozni, hogy azt a szép hímzett ablakvánkost nehogy összepiszkolja, mert az a
                  Kálmáné: Kálmánnak azt bizonyosanvalami szép
                  kisasszony hímezte; hát azt ne kuszpitolja. – Béni
                  bácsinak pedig, mint minden gyereknek, éppen azért nagyon jól esett ezen a hímzett
                  ablakvánkoson végigtehenkedhetni, minthogy nem volt szabad. Most azután, amint
                  Kálmánra ráismert, azt hitte, hogy no ez most majd tart criminalis+ executiót az usurpált
                  ablakvánkosért, s úgy megrakja a szobában maradt részét, hogy jobban sem kell;
                  azért iparkodott hát azt hirtelen ledobni a földre. Így talán rá lehet fogni, hogy
                  magától ment oda.</p>
				<p> Hogy azonban Kálmán nem tartott ily atyafiatlan beköszöntőt, hát egyszerre
                  megtért a vidámsága. Fél kezével folyvást kinn tartva a pipát az ablakon kívül,
                  mert azt behúzni most sem szabad, a másikkal magához ölelte úröccsét, s agyba-főbe
                  csókolva, azt a kérdést intézte hozzá, hogy hát „itt van?” – azután, hogy itt
                  marad-e mármost sokáig.</p>
				<p> Amire megnyugtató választ kapva, rögtön következett az a rég táplált óhajtása,
                  hogy „ugye már most lefest engemet is?” – melyre biztató kilátást nyerve, sietett
                  megtudni, hogy vajon a magyar díszruhájában-e, hogy az arany zsinórokat is le
                  tudja-e festeni uramöcsém. Arany festékkel festi azt ugye? De a pipáját is oda
                  fogja festeni? Hogy az nem illik a díszruhához, inkább a taplósipkához; végre
                  megnyugodott abban, hogy uramöcsém lefesti őtet mind a díszruhában, mind a
                  taplósipkával és a pipával a szájában; akkor aztán ő is engedett magához kérdést
                  intéztetni.</p>
				<p> – Itthon van-e nagyanyám?</p>
				<p> – Igenis, kedves uramöcsém, odabenn van a harmadik szobában.</p>
				<p> Hanem azután engedelmet kért uramöcsémtől, hogy nem megy be vele a mamához;
                  tudja, a pipát elébb ki kell színi, mert ha csak félig
                  szíják ki, hát bajuszt kap.</p>
				<p> – No hát csak szíja ki jól a pipáját, hogy bajuszt ne kapjon; – biztatá őt
                  Kálmán, s arra Béni bácsi menten ki is hajolt az ablakon megint, jó messzire
                  kitolva a fejét az utcára, valljuk meg igazán, leginkább azért, hogy mind abból,
                  amit ezen időben „odahátul” a szobában beszélni fognak, semmit se hallhasson meg.
                  Ösztöne súgta, hogy ebből a véletlen hazajövetelből hej nagy patália lesz most
                  megint. Az uramöcsémet bizonyosan a festőakadémiából is kicsapták.</p>
				<p> Azt bizony jól sejté. Az öreg asszonyság kezéből kihullott az „áhítatosság órája”
                     , mikor az ajtón belépőt meglátta.</p>
				<p> – Te Pesten! – suttogá elképedve.</p>
				<p> Kálmán arca pedig szilárd férfias nyugalmával tudatá, mielőtt szólt volna, hogy
                  miért jött.</p>
				<p> – Visszajöttem, anyám – szólt, nagyanyja kezét ajkához emelve.</p>
				<p> – Nem kaptad utolsó leveleimet?</p>
				<p> – Azok következtében jöttem vissza. És most már itt maradok.</p>
				<p> Jenőyné bámuló tekintettel néze rá.</p>
				<p> – Leveleim következtében jöttél, s itt maradsz? Én azt írtam neked azokban, hogy
                  menj Rómába.</p>
				<p> – És én ahelyett hazajöttem.</p>
				<p> – Azt írtam neked, hogy légy művész.</p>
				<p> – S én ahelyett leszek költő.</p>
				<p> – Én neked pénzt küldtem arra a célra.</p>
				<p> – S én visszahoztam a pénzt, mert más cél után megyek. Itt van anyám. Köszönöm
                  jóságodat. Én határoztam sorsom iránt. Beszéljünk róla nyugodtan: ne jőjj
                  indulatba. Tekints úgy, mintha egy idegen ember állna előtted, aki számot ád, s
                  aztán eddigi állásáról leköszön. Elhatározásom szilárd, megmásíthatatlan. Te,
                  nagyanyám, figyelmeztettél arra, hogy van egy másik, még nagyobb anyám, hazám,
                  akinek leghívebb gyermekei, legédesebb testvéreim, nyomorban, gyalázatban
                  fetrengenek, midőn szent szülőjüknekszolgálnak. És én
                  azért jöttem haza, hogy ezeknek az én testvéreimnek a sorsát, akármi legyen az a
                     jövendőben,legyen nyomor és gyalázat, velük
                  megosszam. Ne kísérts meg semmit, hogy lebeszélj, nekem fájna szavaidra tagadólag
                  felelnem; de kénytelen volnék vele. Tudom, mit cselekszem; tudom, hogy nálad
                  minden szeretetről lemondtam ez által. Veszteségem súlyát fel tudom fogni, de erős
                  vagyok azt elviselni. Ma és ez órában látsz magad előtt utoljára. Én mindig
                  imáimba foglallak ezentúl is, de téged kérlek, hogy felejts el; mert én élni és
                  halni akarok úgy, ahogy te nem akarod.</p>
				<p> E szókkal letette nagyanyja elé a visszahozott pénzt, s most már keze után sem
                  nyúlt. Idegenek voltak egymásnak.</p>
				<p> Az öreg asszony meg akarta mutatni, hogy unokájának vére foly az ő ereiben is.
                  Éppen olyan hidegvérrel állt fel előtte, s éppen olyan nyugodt hangon felelt
                  neki.</p>
				<p> – Jól van. Te határoztál; én is. Te választottál magadnak pályát; járj rajta. Te
                  választottál közöttem és azok között, akiket gyűlölök. Élj velük. S hogy
                     könnyebbenrájuk akadhass, hát azt is megmondom,
                  hogy hová fordulj. Keresd fel a városban a legpiszkosabb kávéházat; ülj le a
                  legrongyosabb korhelyek mögé; aki azok között legtovább ott marad kártyázni, aki
                  legtovább iszik, azt várd meg, s mikor az kitántorog az ajtón, s végigesik a
                  sárban, azt emeld fel, s csókold meg az arcát; az a te kedves testvéred, akit
                  magadnak választottál, s aztán vezesd haza a feleségéhez, s aztán élj velük
                  boldogul.</p>
				<p> – Köszönöm, anyám. Ezt az utolsó parancsodat megfogadom. Isten veled.</p>
				<p> S azzal, anélkül, hogy hajdani úri szállásán körültekintene, sietett távozni.</p>
				<p> Béni bácsi elfogta a szélső szobában, kiégett már a pipája.</p>
				<p> – No hát, kedves uramöcsém, most a bagázsiját felhozatni megy, ugye?</p>
				<p> – Nem biz én.</p>
				<p> – Hát hol a bagázsiája?</p>
				<p> – A Duna fenekén.</p>
				<p> – A–a! Azok a szép képek is?</p>
				<p> – Azok is.</p>
				<p> – Ejnye! pedig én azt gondoltam, hogy milyen szép lesz azokat estére
                  végignézegetni. – De különben semmi baj sincs?</p>
				<p> – Nincs, Béni bácsi.</p>
				<p> – No, hála istennek.</p>
				<p> Ezzel aztán egész megkönnyebbülten engedé tovább menni uramöcsémet Béni bácsi, s
                  minthogy a mamát sem hallotta lármázni, újra megtöltötte pipáját, újra rágyújtott,
                  s újra kidugta a fejét az ablakon; ezúttal ügyelve, hogy a hímzett ablakvánkost
                  félretolja a könyöke alól, minthogy már megérkezett annak jogszerű
                  tulajdonosa.</p>
				<p> Csak arra rezzent fel, mikor a mama kijött a szobából. Azt pedig megtudta abból,
                  hogy a mama úgy csapta be maga után az üvegajtót, hogy minden üvegtábla csörömpölt
                  bele.</p>
				<p> – Rákönyökölhetsz már a hímzett vánkosra – monda keserű gunyorral az öreg
                  asszony. – Tied az már. És tied már minden. Magad vagy az úr a háznál.</p>
				<p> E szótól aztán úgy megrettent szegény Béni, hogy a pipát kiejté a kezéből az
                  utcára.</p>
				<p> – Tied már minden! Nem osztozol már senkivel. Nem kér már belőle senki. Magad
                  parancsolsz mindenből. Ura vagy minden birtokomnak.</p>
				<p>S azzal az öreg asszony két karját szeme elé fogva, keservesen sírni kezdett, s
                  bement a hálószobájába, ott lefeküdt az ágyba egész öltözötten,* és tovább sírt.</p>
				<p> Béni bácsi pedig leült a székre, melyen addig térdelt, két tenyerét két térdére
                  fektetve, s bámult maga elé mereven. Felfoghatatlan rémségű gondolat volt az ő
                  előtte, hogy ő legyen ura minden birtokuknak, hogy ő parancsoljon mindenből. Ha
                  halálítéletét hallotta volna, nem esett volna le tőle úgy az álla.</p>
				<p> Még a pipáját is ott hagyta az utcán, nem ment le érte.</p>
				<p> Hát Kálmán hová tért?</p>
				<p> Mikor az utcára kilépett, olyan idegennek érezhette magát ebben a városban,
                  mintha nem a Duna vetette volna ki a partra, hanem a tenger valamelyik
                  dél-amerikai város kikötőjébe.</p>
				<p> Nem volt szüksége az idegen szabású öltözetre, a változtatott szakállviselésre,
                  hogy ismeretlenné legyen. Próbálja meg akárki, menjen ki az utcára kopott
                  öltözetben, húzza le a kalapot a szemére, arcán mutassa belül viselt gondjait, s
                  végigmehet a városon anélkül, hogy valaki megszólítaná.</p>
				<p> Léptei ösztönszerűleg vitték egy hosszú széles utcán végig, mely kivezet a
                  városból. Az utcának egy darabon volt gyalogjárdája, másutt megint nem volt. Egy
                  helyen éppen márványból volt a járda, ott eszébe jutott, hogy ezen a márványon ő
                  sokat járt valaha. Ott volt egy úri ház, aminek a kapuja fölött nagy kőcímer volt
                  kifaragva. Ez a kapu is ismerős volt. És az emeleten egy ablak nyitva volt; azon
                  keresztül egy ismerős valcer zongoradallama hangzott le hozzá. És neki úgy
                  rémlett, mintha most oda fel kellene mennie, ahol olyan szépen zongoráznak, és
                  kiállni a fényes társaság elé a sima parkettre, és sarkantyús bokáit összeütni, s
                  a délceg magyar magántáncot riadó tapsok közt eljárni, s aztán addig nézni egy
                  elefántcsontra festett madonnaképre, míg megelevenedik, s akkor megkérdezni tőle:
                  „Óh grófnő, szép grófnő, virulnak-e még a nefelejcsek?”</p>
				<p> A kapus megszólítása téríté magához.</p>
				<p> – No, uram, jól megnézte ön már magának azt a címert ott a kapu fölött?</p>
				<p> Ez sem ismert már rá. Pedig de sokszor tisztelgett neki azzal az ezüstgombos nagy
                  buzogánnyal.</p>
				<p> A megszólításra Kálmán tekintete leszállt a fellegekből, s csizmáira esett. Biz
                  azok sárosak voltak a hosszú gyalogúttól. S másik párnak ezúttal nem volt
                  birtokában. Ami rajta volt, s ami a szívében volt, az volt mindene. Se pénze, se
                  szállása.</p>
				<p> Eszébe jutott nagyanyjának keserű utasítása: „keresd fel a legpiszkosabb
                  kávéházat.”</p>
				<p>Ez utasításnak a legjobban engedelmeskedett, ha lépteit a Zrínyi* felé fordítá. Ott állt ez akkor hírhedett barlang az
                  országút és hatvani kapu szegletén. Egy alacsony emeletes ház, melynek a teteje is
                  emeletes, magasabb,mint a házfal.</p>
				<p> Ez igazán olyan idegen hely volt Kálmánra nézve, ahol még életében sohasem járt.
                  Gyűlhelye minden korhelynek, kártyásnak, szállástalan csavargónak, zsebmetszőnek,
                  híres verekedőnek.</p>
				<p> Az alacsony ajtón belépve, oly vastag atmoszféra fogadja az érkezőt, pipafüstből,
                  emberbűzből, pálinkaszagból tömörülve, hogy ott mindjárt a levegőbe beburkolhatja
                  magát, mint Jupiter, mikor nem akarta, hogy lássák. Három pislogó lámpa küzdött a
                  félhomállyal, de hamar megadta magát, s vörös holdudvart kerített maga körül. A
                  terem hosszában tömör oszlopok voltak; amik mellett könnyű volt elosonni a
                  tolvajkereső commissárius vagy a hajhász hitelező
                  szemei elől. A szögletbe hajló terem két osztályában két tekeasztal volt,
                  körülállva munkába izzadttekézőktől, a szögleten volt
                  a kávés rekesze, melyben felbodrozott hajú fiatal kisasszony ült, akinek éppen
                  udvarol valami félrecsapott kalapú jurátus. Az ablakoknak mély fülkéik vannak, és
                  mindazok az alakok, akik e fülkéket megtöltik, akik az oszlopok mögött
                  letelepedtek, oly kétségbevonhatlan vágyat árulnak el a meg nem láttatás után,
                  hogy a mellettük elhaladó megbántani véli őket azáltal, ha rájuk néz. Rác
                  disznóhajcsárok török dohányt színak asztal alá eresztett csibukból; kopott
                  zugprókátor suttog vedlett uzsorással valami meg nem hallani való ügyről; mámoros
                  rongyhad bóbiskol,fejére húzott kalappal, zsebébe
                  dugott kézzel az üres asztal előtt; részeg mészároslegény traktál punccsal
                  szedett-vedett korhely kompániát; hárman-négyen kártyáznak egy asztalnál, s
                  öten-hatan a hátuk mögött belebeszélnek a játékba; egy színházi tapsonc
                  állhatatosan fütyül valami operát végig; egyes, lopva elsuhanó alakok, mint
                  Macbeth árnyképei a pipafüst ködfátyolában, s ismét
                  egy-egy félrészegen bebukó alak, ki odakinn elkezdett veszekedés, dal, lárma,
                  röhögés zaját folytatja idebenn.</p>
				<p> Kálmán szétnézett, hogy hová bújjék el itten. Minden szögletnek volt már valami
                     troglodyth lakója. Az ajtó mellett volt még egy üres
                  asztal. Azt nemigen szeretik, mert minden embernek útjába esik. Amellé leült, s
                  kért magának feketekávét. Nagyon jó az, mikor az ember egész nap nem evett.</p>
				<p> Amint a szemei hozzászoktak a füsthöz, elkezdte a barlanglakókat szemügyre venni.
                  – Egyetlenegy ismerős arcot nem látott közöttük. Egy egészen más világ lakói
                  voltak azok, mint amiben ő eddig lélegzett.</p>
				<p> Az idő telt, s a kávéház népessége szaporodott. A kis asztal mellett még volt egy
                  hely, de oda senki sem telepedett le.</p>
				<p> Kálmán tenyerébe hajtá fejét, és úgy érezte magát, mint akit az örvény megkapott,
                  s forgatja körül. Megszűnt gondolkozni.</p>
				<p> Egyszer megfogja valaki a kezét és a fülébe súg:</p>
				<p> – Jenőy úr.</p>
				<p> Kálmán széttekintett, hogy hol az az úr, akit hínak. Már azt sem akarta hinni,
                  hogy az az ő saját neve.</p>
				<p> A megszólító ott ült az asztal másik oldalán.</p>
				<p> – Ah! ön az, Tseresnyés uram?</p>
				<p> A csizmadia arca csakolyan komoly volt most is, mint máskor; pedig Kálmán arca
                  mosolyogva fejezte ki a viszontlátás örömét.</p>
				<p> – Hazaérkezett ön, s most már itthon marad? – Kérdezé Tseresnyés uram. Aztán be
                  sem várta a feleletet, hanem tovább folytatá: – Körülbelül ugyanazon oknál fogva
                  találkozunk most e helyen mind a ketten; ön is arra vár itt, akire én:
                  Bányaváryra.</p>
				<p> – Ide szokott jönni?</p>
				<p>– Minden este. Már bizonyosan itt van; de ilyenkor még egy zárt szobában ül, ahol
                  nasivasi bankot adnak, s onnan csak éjfél után kerül elő. Engem oda be nem
                  eresztenek, mert ahhoz különös protekció kell, s engem már ismernek, hogy nem
                  vagyok sem játékos, sem kozák. Ott ül ő már bizonyosan és játszik. Meglátjuk
                  rajta, hogy nyert-e vagy vesztett. Ha nyer, akkor az egész lumpkompániát
                  megtraktálja, ha pedig vesztett, akkor összevész velük.+
                  Akár megtraktálja, akár összevész velük, a vége az, hogy kilökik az ajtón. Akkor
                  aztán az én dolgom őt karon fogni és hazavezetni.</p>
				<p> – A nejéhez?</p>
				<p> – Nem oda, hanem hozzám. A neje Budán lakik, és odáig nem volna hatalom, mely
                  elcepelje; hanem a szomszéd utcáig valahogy elcsalom, s otthon aztán a kis
                  szobában lefektetem. Mert úgy sajnálom, hogy ilyen szép talentum így rongálja
                  agyon magát.</p>
				<p> Kálmán megszorítá a kézműves kezét.</p>
				<p> – Ugyebár – monda a csizmadia – most már ketten majd csak könnyebben vigyázunk
                  reá?</p>
				<p>A csizmadia nem kérdezte sem azt, hogy miért látja most is Kálmánt,+ sem azt, hogy miért látja ily kopott, sáros ruhában.
                  Tudta ő azt mind igen jól.</p>
				<p> Nem is kérdezősködött tőle olaszországi élményeiről, inkább ő beszélt neki
                  azokról, amik itthon történtek azalatt, hogy Kálmán odajárt, a színészekről, a
                  tudósokról, a közönségről.</p>
				<p> Eközben lassan eltelt az idő. A pincérek ismerték már Tseresnyés uramat, s nem
                  háborgatták kérdezősködéseikkel, hogy mit parancsol, inkább összehordták neki a
                  hírlapokat, amiket olvasni szokott.</p>
				<p> Éjfél után aztán nagy zajjal jöttek elő a zárt szoba lakói, a kártyahősök.</p>
				<p> Elszomorító alakok, vad indulatoktól feldúlt arcokkal, öngyilkos tekintetű
                  szemekkel, kíntól, vágytól halálsápadtak, a veríték a homlokon feledve.</p>
				<p> Azok között volt Bányaváry is.</p>
				<p> Már ittas volt; énekelt. A kezében egy török meggyfa csibukszárral hadonázott, s
                  hangosakat csapott vele egy asztalra.</p>
				<p> – Pincér! Te lusta fickó! Hol vagy? Puncsot ezeknek az uraknak! Puncsot iszik ma
                  minden ember!</p>
				<p> Nyert…</p>
				<p> S aztánmaga körül telepíté a barlang legkorhelyebb
                  népét, tálat hozatott elő, abba rumottöltött cukorral,
                  azt meggyújtá, s a lángoló tálat körülülő csorda közepett elnökölt, és verte az
                  ütenyt valami utcariasztó dalhoz.</p>
				<p> És aztán ivott mindenkivel Bruderschaftot.</p>
				<p> S mentül részegebb lett, annál inkább követelte, hogy őiránta minden ember
                  tisztelettel viseltessék.</p>
				<p> Annál jobban nevetett rajta mindenki.</p>
				<p> Azt a meggyfa pipaszárt úgy viselte a kezében, mint valami királyi pálcát. S
                  haragudott érte nagyon, ha megfogták a királyi pálcát a kezében, mikor meg akart
                  vele valakit ütni.</p>
				<p> – Ki vagyok én, te rabszolga? – rivallt a felszolgáló pincérre.</p>
				<p> Az gúnyos megalázkodássalfelelt:</p>
				<p> – Őfelsége Mátyás király.</p>
				<p> – Fia a nagy Hunyadi Jánosnak – veté utána a részeg.</p>
				<p> „Éljen Hunyadi Mátyás király!” – ordíták kacagva a korhelyek, s felemelék őt
                  székestől a levegőbe.</p>
				<p> Tseresnyés uram szomorú komolysággal monda Kálmánnak:</p>
				<p>– Valahányszor sokat iszik, mindig azt állítja magáról, hogy ő a Mátyás király+ . Ez a bolondsága –
                  szegénynek. S ezek a lumpok tudják azt már, s csúfot űznek belőle.</p>
				<p> Hunyadi Mátyásnak is görbe orra volt s borotvált arca; Bányavárynak is. Az utóbbi
                  józan korában is szívesen hallotta, ha feltűnőnek találták a hasonlatosságot közte
                  és a nagy király arcképe között; ha pedig egyszer a pohár fenekére mélyebben
                  tekintett, akkor meg éppen bele lehetett vinni ebbe a bolondságba.</p>
				<p>
                  A kozákok között volt egy infámis fancsali pofájú
                  fickó, akiben minden áron Czillei Ulrikra akart ráismerni, s biztatta a barátait,
                  hogy álljanak rajta bosszút László bátyja kiontott véreért; öljék meg. Azok váltig
                  hitegették, hogy régen összeaprították azt már; de csak azt erősítette, hogy nem
                  jól aprították össze; s utoljára is, mikor egyszer jó közel jött hozzá a Hunyadi
                  családnak ez esküdt ellensége, olyat húzott neki a fejére a királyi meggyfa
                  pipaszár jogarral, hogy annak összehorpadt a cilindere.</p>
				<p>Ebből azután nagy lázadás támadt; a Garák és Ujlakyak letaszították őfelségét a
                  trónusáról, míg Czillei egy dákó után kapott felségsértési dühében; a pincér
                  sietett puncsos tálátmegmenteni a rebellió
                  színhelyéről; mire aztán Tseresnyés uram és Kálmán felugrottak az asztal mellől, s
                  veszélyben forgó felséges urukat iparkodtak az ajtón kivonszolni; ami nem ment
                  anélkül, hogy a meggyfa pipaszár még egynehány+
                  igazságos és megszolgált ütleget jobbra-balra ki ne osztott volna, mely ütlegekért
                  viszont Tseresnyés uram és Kálmán vették át a neki szánt oldalba ütéseket, míg az
                  ajtóig el tudtak vele hatolni.</p>
				<p> A veszett Czillei azonban utána szaladt a dákóval, s hozzácsapván vele, szentül
                  agyonüti Bányaváryt, ha Kálmán eléje nem tartja a karját, amidőn aztán a tekebot
                  az ő karján tört ketté, s csak a hátán csapott végig Bányavárynak, azt egyúttal az
                  ajtón is kisegítve.</p>
				<p> Az utcára aztán nem üldözték; sőt rögtön becsapták utána az ajtót, hogy a cirkáló
                  tűzőrség meg ne hallja a lármát. A két jó barátnak fogni kellett kétfelől
                  Bányaváryt, hogy el ne essék, vagy vissza ne menjen.</p>
				<p> A hátát tapogatta, és büszke arcot csinált.</p>
				<p> – Láttátok ez ütést? Mikor Bécset ostromoltam, s mint kém beszöktem a vívott
                  város kapuján, egy kereket hajtva magam előtt, az őr
                  azt mondá: te fickó, éppen olyan orrod van, mint Mátyás királynak, s nagyot húzott
                  a pálcájával a hátamra. Igaz-e, hogy a hátamra húztak, vagy sem?</p>
				<p> – Igaz, fölséges uram – hagyá helyben a csizmadia –, de mármost siessünk Bécs
                  kapuja elől; mert ott kicsiny híja, hogy Mátyás királyt meg nem lőtték.</p>
				<p> – Árulás volt! – monda a színész. – Áruló volt a saját titkárom, ki sátorom falán
                  megjegyezte a helyet, ahol ülni szoktam. 
               </p>
				<p> Ennél a szónál eszébe jutott a gyanakodás.</p>
				<p> – De hát ti kik vagytok „csiribiri emberek”? (Ez is
                  Mátyás király szava volt.)</p>
				<p> – Hát nem ismer már fölséged? – esedezék nyájaskodva a csizmadia.</p>
				<p> – Ahán! te vagy a cinkotai kántor. Teneked is
                  megígértem, hogy dupla itcét rendelek a számodra. Gyere vissza a kocsmába, hadd
                  tapasztalom, megfogadták-e parancsomat!</p>
				<p> – Nem vagyok én a cinkotai kántor, fölséges uram; – szabódék a csizmadia. – Én
                  csak az a bizonyos varga vagyok.</p>
				<p> – Óh úgy; az, aki azzal jött hozzám, hogy „róka fogta csuka, csuka fogta róka,
                  varga fogta mind a kettő”.  Hahaha! Még most is
                  nevetek, ha eszembe jut. S mit kívántál tőlem jutalmul? Száz botot. Felét az
                  ajándéknak előre lefoglalta a sáfár, felét az ajtónálló. Nem ez itt az a
                  sáfár?</p>
				<p> – Nem, fölséges uram – sietett Kálmánt kimenteni Tseresnyés uram –, hiszen
                  tetszik ismerni. Ez Galeotti, fölséged
                  krónikaírója.</p>
				<p> – Ah! A tudós Galeotti? – szólt nyakon ölelve Kálmánt az ittas ember.</p>
				<p> – Menjünk tehát, felséges uram, haza, hadd írja le a tudós Galeotti felséged
                  viselt dolgait e mai napról.</p>
				<p> Ebben megnyugodott a képzelt király, s ráállt, hogy hazamenjen.</p>
				<p> De nagy mesterség volt az, szép szerével elcsalogatni a szomszéd utcáig, ahol
                  Tseresnyés uram háza volt; mert az ittas ember minden lépten megállt, s disputába
                  elegyedett vezetőivel.</p>
				<p> – De hová haza? Fel budai királyi várlakomba?</p>
				<p> – Oda most nem mehetünk, mert az most be van zárva, s a kapus aluszik.</p>
				<p> Ekkor aztán megbikacsolta magát, hogy miért van a királyi várlak éjszaka bezárva.
                  Ez már megint annak a Szilágyi Mihálynak a
                  cselszövénye, meg az ő áruló szakácsának, Lábatlannak;
                  holnap Fejetlent fog belőle csinálni rögtön.</p>
				<p> A csizmadia csitította, hogy hiszen ő maga rendelte el, hogy „egyszer volt Budán
                  kutyavásár!”  A kóborló kutyák kirekesztése végett van
                  a vár bezárva.</p>
				<p> Nem nyugodott meg benne, erővel a várba akar rontani.</p>
				<p> – No hát jól van – mondaa csizmadia. – Menjünk a
                  várba. A felséges asszony úgy is nyugtalanul várja már felséges férjét.</p>
				<p> Ez használt.</p>
				<p> – A feleségem? – szólt visszahőkölve a színész, s nagyon meggondolta magát. – Oda
                  ne menjünk. Derék asszony, jó asszony; és én nagyon tisztelem őtet; de tudjátok,
                  hogy Mátyás király balkézre is házasodott. Csitt! El ne mondjátok azt valakinek.
                  Meg ne tudja az az áldott jó asszony; mert minden csepp könnyeért tenger vért
                  fogok ontani. E drága könnyekért!</p>
				<p> Akkor aztán elkezdett sírni.</p>
				<p> Ezalatt valami nehezen bekanyarodtak vele a Magyar utca szegletén.</p>
				<p> Ott valami boltcímeren megakadt a szeme.</p>
				<p> – Ez itt az én címerem! Hogy jön ide az én címerem? A holló, szájában a gyűrűvel.
               </p>
				<p> Hasztalan volt vele disputálni, hogy az nem holló, hanem oroszlán, s nem gyűrű az
                  a szájában, hanem sós perec: ő annak látta.</p>
				<p>– Hát jól van, felséges uram – monda a varga.– Amoda
                  van egy lámpás; menjünk odáig, ott majd megállunk, s amint ezek a házak szépen
                  sorban elmendegélnek mellettünk, majd mikor ez az ajtó+
                  is odaér a lámpás elé, akkor megnézzük, hogy mi van rajta.</p>
				<p>Azt biz elhitte az ittas ember, hogy a házak mendegélnek, s el hagyta magát
                  édesgetni a lámpásig, útközben azzal kínozva a szegény csizmadiát, hogy „miért
                     nincsa csóri csukának mája?”
                   *</p>
				<p> A lámpástól már csak ötven lépés volt Tseresnyés uram kapujáig, hanem itt megint
                  új veszedelem következett. A Cukor utcán végig jött ügetve a cirkáló lovas őrszem,
                  s a lódobajra felriadt Bányaváry.</p>
				<p> – Hah! ez ottan Holubár!  – kiálta a patról
                     káplárra mutatva – Holubár, a cseh óriás! Ott jön
                  engemet vitézi tornára hívni. Készen vagyok. Le foglak dobni a porba, gőgös óriás,
                  hogy a csontod törik bele. Lovamat ide gyorsan, hadd taszítom őt a porba! Lovamat
                  ide!</p>
				<p> És azzal csibukja meggyfa nyelét dárdául kapva hóna alá és a jobb markába,
                  készült megrohanni a lovas cirkálót.</p>
				<p> – Felséges uram, a lova nincs közel – mentegetőzék a jámbor varga –, hanem
                  kegyeskedjék felülni az én nyakamba,majd aztán úgy
                  attakírozzuk meg a cseh óriást.</p>
				<p>S azzal lekuporodott a handabandázó elé, akit Kálmán felsegített a csizmadia
                  vállaira. Tseresnyés uram aztán, amint a nyakába kaphatta őfelségét, s hóna alá
                     szoríthattaa két lába szárát, neki iramodott vele,
                  de nem Holubárnak, hanem saját hajléka ajtajának, ahol már nyugtalanul várta az
                  öreg nőcseléd, s meg sem állapodott vele addig, amíg hátulsó+ szobájába érve, hátáról a vetett ágyba le nem dobhatta; ahol aztán
                  őfelsége kezeit, lábait szétnyújtva, rögtön elaludt, ideiglenes kimúlása percében
                  e szót dörmögve: „Meghalt Mátyás király, oda az igazság!”</p>
				<p> Tseresnyés uram szomorú arccal fordult Kálmánhoz.</p>
				<p> – Ez minden este így megy – variációkkal.</p>
				<p> Kálmán kábult aggyal ült le az ágy mellé, mintha őrá is ragadt volna bajtársa
                  mámorából valami.</p>
				<p>– Minden este én hozom ide haza; beszélt tovább Tseresnyés uram, mert különben az
                  utcán elesik, s vagy kifosztják a tolvajok, vagy beviszi a patról.+ Mikor olyan nagyon sajnálom, hogy ilyen szép talentum
                  így pusztul el.</p>
				<p> – Hát a neje? – kérdé Kálmán szorongva.</p>
				<p> – Az tűr és hallgat. Az egy szent, egy angyal, egy
                  mártír. Budán lakik, a vár alatt, egy szűk utcában, egy kis szobában. A szomszédok
                  látják, hogy reggelig ég a gyertya az ablakában,s ő
                  azalatt varr, úgy hiszem, pénzért dolgozik. Egész éjjel várja a férjét. Mert néha
                  mikor elkártyázza a pénzét, korábban otthagyja a kávéházat s kevésbé ittas, aztán
                     hazamegy.Sohasem kérdi tőle a neje, hogy hol volt.
                  Sohasem tesz neki szemrehányást, és senkinek sem engedi, hogy férjéről valami
                  rosszat mondjon. Hanem este, mikor valami olyan szerepet játszik, ahol szenved a
                  nő, akkor igazi könnyeket látnak a szemében. Azt mondják, hogy „érzi” a
                  szerepét.</p>
				<p> Kálmán a szék támláját szorongatta markával, és mondá magában: „óh, kedves
                  bajtársam; de közel vagy hozzá, hogy ezzel a székkel itt a fejedet bezúzzam!”</p>
				<p> A vén nőcseléd azalatt sonkát, kenyeret tett az asztalra és két kést mellé.</p>
				<p> – Mi ketten még ma nem vacsoráltunk, uram – szólt a varga –, tartson velem.
                  Essünk át rajta.</p>
				<p> Kálmánnak jólesett a kínálás, mert aznap még nem evett. Hagyott magának szelni a
                  sonkából, kenyérből, s hozzálátott jó étvággyal.</p>
				<p> – Én meg vagyok felőle győződve – monda a csizmadia –, hogy ön az egyedüli ember,
                  aki Bányaváryt ki tudja gyógyítani ebből a betegségből. Önt nagyon respektálja.
                  Szívére beszélni nem ér semmit. Mikor kijózanodik, ő maga teszi magának a
                  legnagyobb szemrehányásokat, s az ember még kénytelen vigasztalni. Hanem ha valaki
                  a megszokott hajlandóságának útját tudná állni; ha ön például az előadás után,
                  amikor felhevülten megy a betegségévé vált ragályos társaságot keresni: szépen
                  hazavinné, otthon valami nemes mulatsággal, valami felolvasással elfoglalná, vagy
                  ha csak annyira vihetné is, hogy ne jöjjön át Pestre,
                  hanem üljön be egy budai korcsmába, ahol nincsenek ezek a lumpok: hát lassankint
                  kigyógyítaná a bajából. Mert baj ám ez, nyavalya, mint a lunatikusság, mint a
                  nehéz kórság, amit gyógyítani kell.</p>
				<p> – Úgy fogok tenni – szólt Kálmán, megszorítva a csizmadia kezét. – Lássa ön, én
                  minden tanácsát megfogadtam önnek és köszönettel tartozom érte. Felkerestem
                  Génuában, akihez utasított; s nem bántam meg. Aztán megemlékeztem arról, amit ön
                  mondott, hogy hagyjak békét a nagy históriai alakoknak; nyúljak bele a mindennapi
                  életbe, s azt mutassam fel a közönségnek. Azalatt, míg Győrtől nagy lassan
                  szállított a tölgyfahajó, nekiültem egy vígjátékot írni; mikor a hajó elsüllyedt,
                  éppen készen lettem vele. Három napi munka. A
                  tragédiámon három évig dolgoztam. De ennek több sikere lesz. Mindenemből csupán
                  ezt mentettem meg. Holnap átadom Bányaváryéknak.Amíg
                  erre készülnek, addig nem fog a mi barátunk korhely társaságba járni. S mire ez
                  elkopik, akkorra készen lesz a másik. Sohasem engedem kijőni a munkából. Ez
                  kigyógyítja majd.</p>
				<p> – No, annak ugyan örülök, hogy tudtam önnek olyan tanácsot adni, aminek hasznát
                  vette, hát már most még egy indítványt próbálok tenni. A siker elbízottá teszi az
                  embert. – Milyennek találta ön ezt a mai vacsorát?</p>
				<p> – Fölséges volt!</p>
				<p> – A kenyér nem nagyon barna?</p>
				<p> – Igen jóízű.</p>
				<p> – No, hát az én indítványom oda megy ki, hogy ez a barna kenyér, ez az egyszerű
                  vendégség, ez a puszta falazatúszoba, önnek, ha
                  akarja, rendelkezésére áll.  Ne értsen félre. Nem
                  kínálok ajándékot, az nincs is módomban. Hanem ha ön meg van elégedve ilyen
                  kevéssel – (s ön bölcs ember, hát hogyne volna?) –, akkor én megalkuszom önnel,
                  hogy évenkint nyolcvan forintért önnek szállást és ellátást adok. Fizethet majd az
                  év végén. Nyolcvan forintot csak megkeres odáig valahogy.</p>
				<p> Kálmán összeszorítá ökleit és fogait; valami fájdalmas érzés akart kitörni
                  testének minden pórusán.</p>
				<p>– Én tudom azt, hogy micsoda helyzetben van ön most – folytatá a csizmadia –, s
                  urát is adom, hogy miként tudom. Önnek a nagyanyja itt
                  lakik Pesten; nem volt nehéz megtudnia, hogy én vagyok az a hóbortos ember, aki
                  azt a szegény komédiás fejedelmet estenkint magamhoz hazahozom, hogy el ne
                  pusztuljon. A nagyasszony gyűlöli ezt az embert; ön jobban tudja, hogy miért.
                  Egyszer a nagyasszony magához hívatott az alatt az ürügy alatt, hogy Béni bácsinak
                  szabjak csizmát. A jó Béni bácsinak tizenhárom tyúkszeme nőtt, amióta a pesti
                  kövezetet a pesti topányokban járja, egészen sántít bele. A nagyasszony bennem
                  helyezé bizalmát, hogy talán tudok még olyan lábhüvelyt önteni, amiben Béni bácsi
                  lábai békében elférnek. Akkor azután szóba állt velem, s egyik szó a másikat adta.
                  Kikérdezett, hogy miért hordom én estenkint a részeg+
                  komédiást magamhoz haza. Mért nem engedem, hogy feküdjék ott az utca közepén, hadd
                  menne rajta keresztül valami társzekér a sötétben; vagy botorkáznék+ végig a hídon, talán majd belebuknék róla a Dunába.
                  Azután elmondta nekem azt is, hogy miért haragszik rá olyan nagyon. Hogy fogadott
                  leányát, egy áldott szépártatlan angyalt,
                  elcsábította, elszöktette, meggyalázta. Az nem volt elég, még önt is, kedvencét,
                  unokáját szinte elcsábította,szép, fényes, nagyra
                  törekvő pályafutásából kitérítette, nagy urak barátságától, atyafiságától
                  megfosztotta; jó szerencse, hogy ő arra a gondolatra jött, hogy önt külföldre
                  kiküldje; ott ön híres festővé lesz, s elfelejti a komédiás atyafiságot. Meg is
                  mutogatta a nagyasszony a szép festményeket, amiket ön hazaküldött. Azután, hogy
                  azok nekem is nagyon megtetszettek, azt mondta, hogy nekem ád belőlük egyet,
                  választhatok tetszésem szerint, ha megígérem, hogy felhagyok azzal a bolondsággal,
                  hogy azt a korhely, kártyás, részeges komédiást ápolgassam. Én erre aztán azt
                  mondtam neki, hogy azt semmiképpen nem cselekszem. És óvtam a nagyasszonyt, nehogy
                  meg találja önnek írni, hogy ezek az ő gyűlöltemberei
                  mily nyomorúságban vannak, mert ön abban a percben falhoz vágja a festékeit,
                  hazajön, és éppen úgy fogja azt a sárba esett igazgyöngyöt felszedegetni,
                  szennyeiből tisztogatni, miként én magam. Ezért aztán a nagyasszony nagyon
                  megharagudott rám, összeteremtettézett, cseszkónak, csiszliknek,* repülő csizmadiának
                  nevezett, megtagadta az egész magyar csizmadiacéhet, s azt mondta,+ hogy nem kell a Béninek több csizma, járni fog ezentúl
                  cipőben, és hogy mármost azért is meg fogja önnek írni, hogy Bányaváryék milyen
                  állapotok közt vannak, s ha akkor ön haza merészel jönni, az ő házába be nem lép,
                  sem az ő abroszához többé nem törli a késit, hanem
                  mehet az utcára és tanulhatja a nyomorúságot; mert ő minden vagyonából majorátust
                  csinál, s abba beülteti Béni urat. Én nem feleltem rá többet semmit, a fülemre
                  húztam a köpönyegemet, s iparkodtam ki a házból. És íme bekövetkezett, amit előre
                  mondék. – Önt itt látom, beszennyezett, sajnálatra méltó barátja fekhelyénél;
                  sáros csizmái tudatják velem, hogy messze útról gyalog jött; és így gazdag
                  nagyanyjának vagyonához többé semmi köze. Ön maga mondá, hogy egy vígjátékot írt,
                  s írni fog többet; ebből tudom, hogy ön el van határozva szegényül élni, szegény
                  íróként élni. Itt vannak az okai előbb tett indítványomnak. – Szűk szobácska,
                  barna kenyér, házi eledel. – Mi kell több? – A többit belül viseli ön. Talán nem
                  vénülünk meg együtt. – Talán jön oly idő, amikor ön ismét paloták lépcsőin+ fog járni, amikor a magyar írónak saját háza lesz,
                  saját úri fogata lesz. Talán nem lesz. Talán itt fog ön mindvégig ez odúban
                  maradni. De ez biztos odú. Házam rongyos, de adósság nincs rajt, két kezem munkája
                  mindig kenyeret ád, s azt kétfelé törjük. Talán ez a rongyos ház arra van hívatva,
                  hogy egykor majd a késő unokák, mikor palota lesz már a helyén,* búcsút járjanak majd hozzá, s mondogassák egymásnak:
                  itt állt hajdan az a vityilló, ahonnan annyi fény sugárzott egész országunkra:
                  emeljetek kalapot, mikor ezen mentek. A házat rég lebontották, gazdája nevét
                  mindenki elfeledte; de vendége nevénél örökkön-örökké melegedni fogtok. Legyen ön
                  vendége ennek a háznak.</p>
				<p> Kálmán a kézműves nyakába borult, és érzelmei túlömlöttek ajkain, szemein.
                  Hevesen zokogott.</p>
				<p> Volt már otthona!</p>
				<p> És ebből a szűk odúból, ebből az archimedesi pontból
                  megmozdította a földet…</p>
			</div>
			<div type="chapter">
				<head> A hősnő </head>
				<p> Kálmán tollat és tintát kért házigazdájától, hogy még az éjjel átdolgozza új
                  színművét. Ha készen lesz vele, majd ledűl a pamlagra, s alszik ott.</p>
				<p> Fényes reggel volt, mikor Bányaváry mámoros álmából felébredt, s akkor úgy
                  rémlett előtte, mintha egy gyertya még mindig égne az asztalon; aminek gombává
                  nőtt kanóca csak vereslik és bűzöl, de nem világít. Az asztal mellett pedig mintha
                  egy ismeretlen ember ülne, arcával két karjára borulva és álomtól elnyomva.</p>
				<p> Ez nem lesz igaz – mondá magában Bányaváry; azzal felugrott az ágyból, az ágy
                  mellett volt egy kőkorsó, meg egy dézsa, mind a kettő tele vízzel. A korsó víz
                  felét kiitta, a másik felét a dézsa fölé tartott fejére öntötte, azután az egész
                  fejét bedugtaa dézsa vízbe, s azután megint kihúzta
                  onnan, s az asztal felé tekintett. Az az eltakart arcú ember még mindig ott
                  ült.</p>
				<p> Ejh, én még most is álmodom, gondolá magában, s vette a szék karjára készített
                  durva vászontörülközőt, jól megdörzsölte vele arcát, szemeit, a fejét körös-körül;
                  hanem az asztal mellett ülő alak csak nem akart eltűnni onnan. Végtére is
                  kénytelen volt elfogadni, hogy amit lát, az valóság.</p>
				<p> Hogy ő maga hogyan került ide, arról már voltak homályos sejtelmei; sőt az iránt
                  is kezdett tisztába jönni, hogy ő maga valami színházigazgató, akinek ma valahova
                  haza kell menni; hanem hogy ez a másik alak hogyan került ide, és ki fia, arról
                  mentül jobban gondolkozott, annál jobban megfájdult tőle minden hajaszála. Mert a
                  részeges embernek a fejéből kiűzött esze a hajaszálaiba menekül, s másnap úgy
                  érzi, mintha minden szál haja egy külön élő öntudatos állat volna.</p>
				<p> Úgy fél ettől az arcnélküli embertől!</p>
				<p> Odalopózott hozzá: vajon mi lehet az az írás, ami előtte hever. Beletekintett.
                  Színmű! Elolvassa a kitárva talált lapokat. Nagyon érdekesnek találta a dolgot.
                  Szépen kihúzta az alvó könyökei alól a többi részét is az írásnak, s kiosont vele
                  a kertbe. Az alvót hagyta aludni, a gyertyát hagyta égni.</p>
				<p> Rövid idő múlva fut be lélekszakadva az öreg szolgáló Tseresnyés uramhoz, hogy
                  Bányaváry úr megbolondult: ott kinn szaladgál a kertben, valamit olvas, kacag és
                  táncol, ugrál, s ami fődolog, mind összetapossa az ugorkaindákat.</p>
				<p> Tseresnyés uram föltevé magában, hogy megszemléli a dolgot; de a kertajtóban majd
                  feltaszította a szeleburdi, aki szétszórt hajjal rohant be a házba, ragyogó arccal
                  kiabálva: „Ez Kálmán! Ez Kálmán!” – s a kis szobában nyakába borult a felriasztott
                  alvónak: „Te vagy az, Kálmán!”</p>
				<p> És aztán összevissza csókolta.</p>
				<p> Kálmán csak nézett rá hallgatva, míg az kérdést kérdésre intézett hozzá.</p>
				<p> – Hogy jössz ide? Te írtad ezt? Ránk gondoltál? Hogy vagy? Mi bajod? Szeretsz még
                  bennünket? – No, ne nézz hát rám ilyen komolyan, ne verj meg ezzel a hallgató
                  arcoddal! Részegen szedtél fel az utcán ugye? Úgy hoztál ide? Mondd ki, hogy cudar
                  ember vagyok: aztán ölelj meg.</p>
				<p> Kálmán nem mondta neki, hogy cudar ember; hanem azért megölelte.</p>
				<p>– Tudod, bajtárs, ilyen a színész élete – magyarázá egész komoly képet öltve
                  Bányaváry. – Ha nagyon jó dolga van, elkorhelyedik,ha
                  nagyon rossz dolga van, akkor is elkorhelyedik.+
                   Nálam az utóbbi eset van. Iszom, hogy ne gondolkodjam.
                  De most már másképpen lesz minden! Te visszajöttél; veled új korszak kezdődik meg
                  ránk nézve. Orozva elolvastam legújabb művedet. Homéri tréfa! Csupa élet.
                  Meghódítjuk vele a hűtlen közönséget újra. Alig várom, hogy Cilikém olvashassa.
                  Jössz velem oda, ugye?</p>
				<p> Tseresnyés uram közbe szólt, hogy elébb reggelizni illik; már készen áll a
                  szalonna, kenyér és szilvórium.</p>
				<p> – Nem iszunk pálinkát – szólt magas megvetéssel Bányaváry. – Mi dolog volna az,
                  ha Cilike megérezné ajkainkon, hogy pálinkát ittunk. Pfuj! Jössz hozzám Kálmán,
                  ott fogunk reggelizni együtt, ugyebár?</p>
				<p> Kálmán ráhagyta, hogy jó lesz.</p>
				<p> Azzal búcsút vettek a jó házigazdától, s karöltve neki indultak Bányaváry
                  szállását felkeresni.</p>
				<p>Az Budán volt a vár alatt, egy szűk sikátorban, mely a Horváth-kertre* torkollik.</p>
				<p> Útközben elbeszélte Bányaváry Kálmánnak egy évi viszontagságos küzdelmeit a
                  színészetnek a fővárosban. Tengődés volt az és nyomorúság. Százszor megszöktek
                  volna, ha az adósságaik engedik. Ezek szegezték le a nyomorúság folytatásához. A
                  kísérlet arra volt jó, hogy bebizonyítsa, miszerint nincs Magyarországnak
                  fővárosa, nincs a magyar szellemnek hódító ereje.</p>
				<p> Kálmán csak hallgatott.</p>
				<p>Útjuk a gyümölcspiacon vitt keresztül. Bányaváry megállt egy kofánál, s egy
                  papírdobozt televásárolt szilvával; egy másik sátor alatt pedig szarvasokat* szerzett be.</p>
				<p> – Ez a mai reggelire való. Tudod, Cilike nem állhatja ki a kávét, gyümölcsöt
                  szeret reggelizni.</p>
				<p> Kálmán úgy tudta, hogy Cilike odahaza nagyon is szerette a kávét. Értette a
                  többit. Takarékosságból mondott le e fényűzési cikkről. Nem telik rá.</p>
				<p> A hídon áthatoltak, onnan egy szűk márványlépcső
                  vezetett fel a budai Tabán városrészbe, melynek egyik,
                  labodával benőtt utcájában Bányaváry megtalálta azt a vályogból épült kicsi házat,
                  melyben saját szállása volt.</p>
				<p> Itt lakik Cilike: egész nap egyedül. Egyetlen kis udvari szobában.</p>
				<p> – Te most maradj hátra – súgá Bányaváry Kálmánnak. – Én hadd menjek előre,
                  elkészíteni az angyalomat a meglepetésre.</p>
				<p> Abban is kellett valami theatralikumnak lenni.</p>
				<p>Bányaváry maga nyitott be elébb az ajtón. Cilike már a varróasztalnál ült, s a
                  mai előadáshoz készíté a jelmezeit. A színész melodrámai reminiscentiával bocsátá
                  maga előtt a papírdobozba rekesztett szilvákat, rekedt hamis hangon énekelve:
                  „hajdan almát nyújta Páris, a szerelem+
                  istenasszonyának”.</p>
				<p> Cilike mosolygvanyújtá neki kezét.</p>
				<p> – Nos? Nem ver meg engemaz én angyalom? – kérdé a
                  férj. – Itt a hátam, fogja azt a légycsapót. Már megint korhely voltam.</p>
				<p> Cilike szelíden ingatá fejét.</p>
				<p> – Hát nem haragszik? Ugyan haragudjék egyszer egy kicsit, szidjon meg jól. Kössön
                  meg az asztal lábához cérnával, hogy ne szökhessem el. Azt sem teszi? Hát magam
                  verjem meg magamat? Azt akarja, hogy magam verjem a fejemet a falba? Panaszkodjék
                  legalább egy szóval.</p>
				<p> Cilike fölkelt, megölelte a hazatérőt, és szelíden súgá fülébe:</p>
				<p> – Csakhogy itthon vagy, és nincsen semmi bajod.</p>
				<p> – De ha azt tudnád, hogy mit hoztam még magammal, akkor örülnél még igazán.</p>
				<p> – Nekem nincsen semmi vágyam.</p>
				<p>– Teszem föl mégis! Ha egy Blattraföltettem volna
                  mindent, ami az enyim és a tied, s azt mondtam volna, hogy „va banque!” vagy
                  „semmi” – vagy „Jenőy Kálmán+”, s aztán megnyertem
                  volna.</p>
				<p> Cilike felsikoltott e szóra.</p>
				<p> E percben megjelent Kálmán az ajtóban, s a másik pillanatban nyakába borulva
                  zokogott a sokat szenvedett nő.</p>
				<p> De nem zokogott a fájdalomtól, hanem az örömtől. „Kálmán, óh kedves Kálmán!”</p>
				<p> – Bizony úgy van az, „kedves Kálmán!” És nem elég, hogy ő maga jött; hozott
                  magával egy új remekművet. Új, ismeretlen genre! amitől meg lesz bolondulva a
                  publikum; két nap alatt betanuljuk és előadjuk, s aztán megint leomlanak a
                  trombitaszóra Jéricho falai. Neked hódító szereped van
                  benne! Én pedig leszek a mokány gavallér! Kibújok a
                     bőrömből,ha csak rágondolok is, s az nagyon jó lesz
                  rám nézve; mert azt a régi bőrömet utálom és levetem. Majd meglátod, milyen más
                  ember leszek az új bőrömben! Kálmán örökre velünk marad most már. Együtt szállunk,
                  együtt emelkedünk.Egyedül a múzsáknak fogunk ezentúl
                  élni, és teneked. Majd meglátod. Sehova egy tappot sem fogok menni ezentúl Kálmán
                  nélkül; s ha valaki egy pohár borral meg mer még kínálni, feladom a policájnak,
                  mint méregkeverőt: egyedül a lelkesedéstől leszek még ezután ittas, s a hozzád
                  való szerelemtől.</p>
				<p>És mindezt térden állva deklamálta el a színész, s Isten látja a veséket:* ő abban a percben mindezt igazán érezte; ki tehet róla,
                  hogy este kilenc óra után megint más gondolatok vették elő, amiket szinte olyan
                  igazán érezett.</p>
				<p> Cilike olyan hamar kész volt megbocsátani; de mit? Megbocsátani? Hisz ő
                  neheztelni sem tudott soha. Ő soha arcának egy bánatos vonásával sem árulta el,
                  hogy szenved: szenved az önválasztotta pálya nyomora s az önválasztotta férj
                  nyomorúsága miatt. Tűrt, és abban volt a hősnő. Mint mondják, csak a színpadon
                  szokott sírni, mikor szomorú szerepe van; olyankor jólesik neki, hogy kisírhatja
                  magát: a játék, a művészet rovására.</p>
				<p> És férje mindezt tudja jól.</p>
				<p> – Nézd ezt az angyalt! – szól Kálmánnak. – Látod, hogy egy hanggal, egy
                  tekintettel sem tesz szemrehányást; nekem, az ő bűnben elsüllyedt gyilkosának;
                     akiellen én mindennap hétszer követek el halálbűnt,
                  s ki engem mindennap hétszer megvált a pokolból. Nem, ilyet nem látott a világ
                  soha.</p>
				<p> Kálmánt pedig bosszantotta ez az ömledezés.</p>
				<p> – Hagyd abba, pajtás, az exaltatiót. Majd egyszer vígjátékban írok le egy olyan
                  férjet, mint te vagy, s egy olyan nőt, mint Cilike, s akkor majd lát a világ, amit
                  még nem látott. Hanem most beszéljünk prózában. Én nem azért jöttem az Óperenciák
                  mögül haza, hogy a te rendkívüliségeidet tanulmányozzam, hanem hogy komolyan
                  felvegyek egy ügyet, melyet mindenki elesettnek hisz. Én nem hiszem. Kezdjük újra.
                  Itt van egy mű, mely egy új ismeretlen nem; egészen a mai életből véve, a mai kor
                  nyelvén írva. Ha ez sikerül, akkor megtaláltuk az igazi utat. Én azt hiszem, hogy
                  ez a Kolumbus tojása. Mindenfelé keressük a magyar nemzetet; kinn Ázsiában, fenn a
                  Jeges-tengernél, hátul az ős históriában, magasan a fényes rangúaknál, csak ott
                  nem keressük, ahol van, körülöttünk és a mai napon. Feszítsük meg erőnket. Te még
                  ma ezt a művet kiszerepelteted, estére nincsen előadás, mert csak minden másodnap
                  játszatok, tehát tarthatunk belőle olvasópróbát. Ha tagtársaidnak kedvük van
                  hozzá, két nap alatt betanulhatják szerepeiket, s harmadnap előadhatjuk a
                     darabot; mire ti elkészültök a betanulással, akkorra
                  én készen leszek az új színművemmel; és így folytatjuk tovább. Óh, egész sorozata
                  a tárgyaknak él már a fejemben. Nem hagyunk magunknak pihenni egy napot sem, míg
                  kifordítjuk a sarkából ezt a lusta mozdulatlan közönséget, mely központja minden
                  lételünknek; amíg ez nem lüktet, addig nem ver a nemzetben semmi ér. Tehát
                  kezdjünk hozzá ma és rögtön.</p>
				<p>Bányaváryra mindig elhatározó volt az első benyomás; ha valaki lépten-nyomon
                  követte volna, hogy a jó benyomást, mint morfiumot, minduntalan befecskendezze a
                  bőre alatt:még egészséges embert csinálhatott volna
                  belőle. Már olyant, amilyenné az ember a morfiumtól lesz.+</p>
				<p> Kálmán megjelenése egyet fordított rajta. Elfoglalta őt olyan munkával, mely
                  szenvedélyét felkölté, azt a szenvedélyt, mely erősebb a kártyadühnél, a
                  borszomjnál, a gyönyörvágynál: a dicsvágyat. Nem ért rá sem a kártya, sem a
                  tivornyacimborákat felkeresni, míg az új színműre készült.</p>
				<p> És a siker tökéletes volt.</p>
				<p> Harmadnapra előadták a hirtelen betanult vígjátékot, s a lusta, mozdulatlan
                  közönség ki volt lódítva helyéből. Ez kellett neki! Kép, amelyben magára ismer;
                  nyelv, amelyet megért; humor, mely kedélyével rokon; szatíra, mely meg van
                  érdemelve.</p>
				<p> Kálmán nevének dicsőség, Bányavárynak tele színház.</p>
				<p>S mire az egyik színmű kopottá lett, akkorra Kálmán készen volt a másodikkal,
                  azután a harmadikkal, és egyre szórta magától a kincseket, mint Bosco,* mint Philadelphia.</p>
				<p> Bámulat tárgya lett!</p>
				<p>Fél év alatt az egész ország zengett a hírétől. Tizenkét vidéki színtársulat* vitte szerteszét a Budáról elhíresült színműveket, s a
                  közönség meg volt hódítva általuk.</p>
				<p> S mi volt e hatás titka?</p>
				<p> Az, amit a csizmadia fedezett fel Kálmán előtt.</p>
				<p> Hogy a közönség elé állítá azon mindennapi alakokat, kiket mindenki ismer: a
                  parlagi úrfit, a hencegő katonát, a nyaffadt úrhölgyet, a szerelmes vénleányt, a
                  pénzért házasodó úrfit, a gyomrának élő haspókot, a kevély főurat, a renyhe
                  parasztot, a részeges kántort, a kupaktanácsot, részrehajló hivatalnokot, a
                  fösvényt, az álszenteskedőt; – mindazokat, akiknek nevetségessé tétele
                  igazságszolgáltatás a közönség előtt.</p>
				<p> Ez gyújtott, ez hatott, ez hódított.</p>
				<p>A közönség felismerte az alakokat, miket a költőnek csak fantáziája vezetett
                  eléje; azok, akik magukra ismertek bennük, dühösek voltak érte; s a sikert csak
                     neveltedühösködésük. Az egész tudós világ pedig meg
                  volt lepve, hogy íme egy új csodatevőtámad, aki
                  bebizonyítja, hogy közönséges, egyszerű, mindennapi nyelven* lehet a legszebb költészetet írni; aki halomra dönti az eddigi
                  fogalmakat a virágokkal terhelt poézisról, az idegen mintára szabott műnyelvről, s
                  bűbájjal beszél, mikor érthetően beszél.</p>
				<p> És mily bámulatos munkaerő volt az!</p>
				<p> Tizenkét nap alatt, néha három éjszaka alatt egy új művet alkotott, melyben
                  eredeti volt minden gondolat; önkényt szülemlett minden helyzet. És közbe-közbe
                  aztán egy-egy szomorújátékot is írt, mintegy saját gyönyörűségére, s az egyszer
                  megkapott közönség kezdett megbarátkozni a nagy históriai alakokkal is, s a magvas
                  jámbusokkal és a magas sarkú tragikus pátosszal.
               </p>
				<p> Nem kellett már a közönséget Tseresnyés uramnak és a hozzá hasonló buzgó
                  embereknek egy-egy jutalomjáték alkalmával keservesen összetoborzani: dűlt az
                  magától. Este egész processiojárás volt a hídon keresztül Budára. – Hej, ha még
                  Pesten játszhatnának! De hát ott már nincs arra való hely. A rondella lebontva, a
                  Csollánné-féle terem szűk, a nagy színház idegen múzsa
                  papjaié; jó, ha Budán van helye a magyarnak.</p>
				<p>De hiszen megtelt a színház mindig ott is; s a társaság soha nem látott boldog
                  napokat élt azóta. Nem volt már adósság; tele volt a pénztár,
                   fixumot fizettek, kiegészítették a ruhatárt, és ami fődolog volt Cilikére
                  nézve, Bányaváry azon nagy munka napjai alatt nem járt tivornyázni, hazament,
                  tanult, jó férj volt. Cilike nyert legtöbbet Kálmán diadalaiból.</p>
				<p> És Kálmán?</p>
				<p> Ő pedig esténkint a nagy diadal után hazament Tseresnyés uram házához, s
                  megosztotta annak rántott levesből álló vacsoráját.</p>
				<p> Arra az egyre nem gondolt még senki, hogy a költőnek nem lehet puszta dicsőségből
                  megélni; honorárium, írói tantièmemég nem volt
                  felfedezve.</p>
				<p> Hogy létrejött e mítoszi csoda, az író anyagi jutalmazása, ez az eszme csak nőtől
                  születhetett. Ha férfi alkotta volna, az nagyon durva műnek jött volna ki a
                  kezéből.</p>
				<p> A dolog eredete pedig az.</p>
				<p>Bányaváry azt mondá: a színész akkor korhelyedik el, mikor vagy+ nagyon rosszul megy a dolga, vagy nagyon jól. És nem
                  mondta hiába. Mert amint egyszer aztán nagyon jól kezdett menni a dolga, akkor
                  azon vette észre magát, hogy megint eljár kártyázni, kocsmázni. Ő ugyan azt a
                  címet adta neki, hogy csak egy kicsit mulatni megy; s szilárdsága bebizonyításául
                  éjfél tájon rendesen hazament, vagy inkább vezettette magát a szállására; de az is
                  igaz, hogy rendesen oly felmagasztalt állapotban, aminőben az ember istennek
                  képzeli magát, a környezete pedig négylábú állatnak.</p>
				<p> Kálmán komolyan megdorgálta egyszer e visszaesésért; de ugyan pórul járt vele.
                  Bányaváry ezúttal nem hagyta a morfiumot befecskendezni a bőre alá.</p>
				<p> – De hát mit iskolamesterkedel te itt én rajtam? – förmedt rá a megnőtt tarajú jó
                  barát. – Apám vagy te nekem vagy kurátorom? Gyerek vagyok én vagy rabszolgád, hogy
                  nekem parancsolni akarsz? Ha én iszom, igyál te is!</p>
				<p> Kálmán nagyot sóhajtott, és nem szólt neki többet, sőt napokig fel sem
                  kereste.</p>
				<p>Bányaváry valódi őstípusa volt a fajának. Mesésen
                  ragaszkodó és bámulatosan háladatlan, akinek hűtlenséget+ elkövetni annyi, mintha más embertől egy krajcárt kérnek; mindenki
                  iránt nagylelkű és generosus; csak az iránt nem, akinek tartozik vele.</p>
				<p> Hanem megkapta azután ő is a magáét egy olyan helyről, ahonnan legkevésbé
                  várta.</p>
				<p> Egy reggel, mikor Bányaváry szokásos mámorából felocsúdva, a maga stereotip
                  színpadi bűnbánó frázisaival körülvevé a maga türelmes angyalát, így szólt hozzá
                  az angyal.</p>
				<p>– Kedvesem. Te ilyenkor, mikor józan vagy, igen jó ember vagy, mikor pedig részeg
                  vagy, akkor magaddal egészen tehetetlen vagy, semmit sem tudsz arról, ami veled
                  történik. Hát én ezen segíteni fogok. Ha nekem még egyszer éjszaka ittasan jössz
                  haza, én tégedet úgy megverlek, hogy másnap rá fogsz
                  emlékezni róla, hogy mi történt veled előtte való+
                  nap.</p>
				<p>A férj természetesen nagyot nevetett a tragikus fenyegetésnek, s elkapva egyet
                  azok közül a szörnyű verekedést ígérő parányi kezek közül, azt csókjaival halmozá
                  el, esküdve égre-földre, pódiumra és szuffitákra,hogy
                  ilyen élvezetben csakugyan okvetlenül részesülni óhajt, mert az valami
                  difinyós
                   dolog lehet, ilyen drága porcelán kezek által
                  megveretni.</p>
				<p> Egy másik reggel aztán jó korán látogatást kapott Kálmán Bányavárytól.</p>
				<p> Talán azzal jött, hogy tőle bocsánatot kérjen, hogy kiengesztelje? Óh, dehogy. Az
                  nem lett volna teátrista-tempó. Az nem szokás. A megbántást el szokták ott
                  felejteni másnapra; s ha a megbántó elfelejtette, a megbántottnak kötelessége
                  hasonlót cselekedni; mikor újra összejönnek, azon kezdik, hogy ugyan hideg van
                  odakinn, ha hideg van; s ha meleg van, akkor ugyan meleg van.</p>
				<p> Bányaváry kacagva nyitott be Kálmánhoz, ki akkor is írt.</p>
				<p> – Hallatlan dolog történt velem, bajtárs, hallatlan! Tarts vizet készen a
                  szobában, hogyha el találsz ájulni a kacagástól, hát fellocsolhassalak.</p>
				<p> – No ugyan mi történt?</p>
				<p> – De engedd meg, hogy Tseresnyés uramat is beszólítsam, mert ezt nem elég egy
                  embernek hallgatni; ehhez publikum kell, aki tapsol. Mert ez olyan scéna, amihez a
                  te vígjátékod mind csak bliktri.</p>
				<p> – No hát híj rá publikumot.</p>
				<p> Bányaváry átkiabálta a műhelyből Tseresnyés uramat, ki jött a szokott
                  bőrkötényével, és az orrán nagy kerek ablakú pápaszemével.</p>
				<p> – De tegye le azt a pápaszemet, mert nem tud tőle nevetni.</p>
				<p> – A nevetés nekem nem nyavalyám.</p>
				<p> – Fogadjunk!</p>
				<p> – Az sem nyavalyám. Ha tetszik a történet, hát majd tapsolok.</p>
				<p>– No, hát ide tessék hallgatni. A múlt éjjel ismét „bene sonantibus*” kerültem haza.</p>
				<p>– Azaz, magyarul: „jól berúgva” – tolmácsolá+
                  Tseresnyés mester.</p>
				<p> – More patrio két hűséges cimbora eskortirozott hazáig, s ott a kezembe adván a
                  szobám kilincsét, megtámasztott az ajtófélnek, a gondviselésre bízva a további
                  felügyelést.</p>
				<p> Kálmán kedvetlenül csettentett a nyelvével, s félrefordítá a fejét. Hogy
                  beszélheti el ezt ilyen nevető képpel maga az, akin megtörtént?</p>
				<p> – Az én mártírom, az én angyalom, mint mindig, úgy tegnap is ébren várakozott
                  reám. De ezúttal, mint valódi árkangyal.Hahaha!</p>
				<p> Kálmánnak viszketett a tenyere; szerette volna az ő kedves barátját kidobni a
                  szobából.</p>
				<p> – Hahaha! Amint kinyitom az ajtót s betámolygok, fejjel előre: elém toppan ez a
                  kis szentivánéji tündér; ez a parányi cukorbáb, s így
                  szól hozzám egy statáriális bíró komolyságával: „megmondtam ugye, hogyha még
                  egyszer részegen jössz haza, hát megverlek!” – azzal egy szót sem szólt többet,
                  hanem kikapta ezt a meggyfa pipaszárt a kezemből, a másik kezével megkapta a
                     viktóriadolmányom szélét hátulról, felrántotta a
                  fejemre; leszorított arccal az ágyba, s olyan sort vert a hátamon végig – hahaha!
                  – hogy itt látjátok a helyét most is, hahaha! 
               </p>
				<p> S nagy kacagás közt felhúzta a ruháit a hátáról, s feltárta a corpus delictit, és
                  meg kell vallani, hogy az egy olyan becsületesen elpaskolt hát volt,
                  keresztben-hosszában megrakva veres, kék, zöld vonásokkal, amilyent csak valaha
                  visum repertum alá mutogattak.</p>
				<p> „Hahha!”</p>
				<p> Ez a hang Tseresnyés uram ajkait hagyá el. Első eset volt tán férfi korában, hogy
                  nevetett. Nem is folytatta, újra komollyá tette arcát; hanem ujjával előre bökve,
                  mondá areopagibölcsességgel:</p>
				<p> – Nagyon jól cselekedtetett…</p>
				<p> Kálmán pedig felugrott helyéről, s aztán Bányaváry is felugrott, és egymás
                  nyakába borultak és nevettek, vagy sírtak! – Vagy mind a kettőt.</p>
				<p> Hogy Cilike olyan vitéz asszony! Az a kis szelíd teremtés!</p>
				<p>– Barátom –, folytatá Bányaváry a bámuló dicsekedés hangján. – Az egy heroina!
                  Eleget iparkodtam én kimenekülni a keze közül; de nem bírtam a fejemet
                  kiszabadítani a vas marka alól. Az orléansiszűz* nem verte úgy az angolokat, Zenobia* a rómaikat, Rozgonyi Cicelle a törököket,
                  mint ahogy az én Cilikém az én hátamat elverte. – Szegény gyerek! Aztán reggelig
                  nem csinált egyebet, mint írósvajjal kenegette, meg vizes itatóspapirossal
                  borogatta a csata sebhelyeit.</p>
				<p> Erre ismét összeölelkeztek Kálmánnal.</p>
				<p>– Hanem hát idáiga nevetnivaló – mondá Bányaváry –,
                  de most következik a komoly dolog. Reggel, mikor kialudtam magamat s felébredtem,
                  természetesen egy szóval sem kérdeztem, hogy mi az, ami a hátam+ mögött arra emlékeztet, mintha az éjjel azt álmodtam
                  volna, hogy szökött katona voltam s megvesszőztek. Hallgattunk a dologról mind a
                  ketten. Hanem az angyalom nagyon komoly volt, s mikor vége volt a reggelinek, így
                  szólt hozzám: „Bányaváry! Mától fogva a pénztár az én kezelésem alatt áll; majd a
                  zsebbeli pénzt én adom ki neked; egy tízesnél többnek nem szükség nálad állni.” Én
                  a meggyfa pipaszáromat nézegettem, s úgy találtam, hogy az egyik vége meg van
                  hasadva. Felelék rá: „jól van”. Azután iszonyú bölcsességgel előkeresett nekem egy
                  hosszú számadást, s azt parancsolta, hogy nézzem azt végig. Néztem, mert muszáj
                  volt; de nem tudtam, mit lássak rajta. Az egy összeállítás volt, hogy a te
                  színműveid után mennyi a tisztabevételünk. Hogy tudott
                  ilyen pontos számadást vezetni? Én ehhez sohasem értettem. Akkor aztán így szólt
                  hozzám: „Nekünk fölösleges jövedelmünk van abból, hogy Jenőy színműveit előadjuk.
                  Te eddig azt hitted, hogy e fölösleg elkártyázni s részeg cimborákkal megitatni
                  való, s arra nem gondoltál soha, hogy egyetlen barátunk, ki a művészet és irodalom
                  ügyéért mindenét föláldozta, vagyonát, rokonságát, rangját, szívét: az most egy
                  szegény kézműves kenyerét osztja. Ezentúl minden színműve előadásáért a tiszta
                  jövedelem egy huszadrészét át fogjuk neki adni. A tegnapi előadás jövedelme ennyi
                  volt: ebből az övé lesz ennyi. Nyugtatványozd, s vidd el neki magad, és aztán hozz
                  nyugtatványt tőle. Itt aztán semmi kedélyeskedés többé. Adok, hogy adj; teszek,
                  hogy tégy!” Ez a világon a rend. – Így beszélt az
                  velem, barátom: mint egy filozófus, mint egy jogtudós, mint egy bankár. Én
                  megadtam magamat; elhoztam a pénzedet; add meg te is magadat, és vedd fel, amit
                  küldött; mert különben egyikünk se kerüljön a szeme elé.</p>
				<p> Kálmán egy szót sem szólt, csak megszorítá némán barátja kezét.</p>
				<p> Az pedig odaszámlálta az asztalra az első írói tantièmet pengő huszasokban.</p>
				<p> – Igazsága van az asszonynak! „Do, ut des; facio, ut facias; do ut facias, facio,
                  ut des.” Adok, hogy adj; teszek, hogy tégy; adok, hogy tégy; teszek, hogy adj.
                  Vajon melyik kollégiumban tanulhatta ezt!</p>
				<p> Kálmán az első honoráriumot azonnal átadta Tseresnyés uramnak: fordítsa a
                  legszükségesebbekre.</p>
				<p>– A nyugtát majd megírjuk otthon tenálad – monda+
                  barátjának.</p>
				<p> Az pedig úgy örült neki, mint a bolond, hogy őtet a felesége megverte, hogy
                  mármost ő ezentúl jó ember lesz; kártyázni éppen nem fog, mert a pénztár kulcsa
                  ezután az asszonynál áll; bort sem fog inni.</p>
				<p>– S minthogy valamit inni csak kell – monda Kálmánnak, midőn felkerekedtek, hogy
                  együtt átmenjenek Budára a kis hősnőhöz –, tehát ezentúl estenkint teát fogok
                  inni. Úgy van, teát! Leszek valóságos „teatoteller”.
                  Teavedelő.</p>
				<p> Az már szabad!</p>
				<p> Tseresnyés uram pedig fogta az asztalán hagyott pénzt, s elment vele a
                  szabómester komájához, csináltatott Kálmánnak egy új öltöző ruhát; ezt tartotta
                  legszükségesebbnek.</p>
			</div>
			<div type="chapter">
				<head> A boldog szerelem </head>
				<p> Zengett már az ország a hírhedett költő nevétől.</p>
				<p> Ország? Miféle ország?</p>
				<p> A középosztály, aki kabátban jár, abból is, ami városban lakik, abból is, ami
                  magyar, ez a költő közönsége.</p>
				<p> A falu népe nem tud még róla semmit, a szalonok népe éppen annyit. Ott még hideg
                  van.</p>
				<p> Nem kell tőle félni, hogy a magasztaló hír valami szemrehányást szórt volna
                  azoknak arcába, kik őt elfeledték: nem hat az fel odáig.</p>
				<p> Olyan könnyen elfeledték, mint egy elrepült kanárimadarat.</p>
				<p> Ő még tartogatta az arcképet; de az arckép rég nem emlékezett már őreá.</p>
				<p> A szép madonnaarc sok országot bejárt azóta, s megtudta magáról azt, hogy szép.
                  Öntudatára jött annak, hogy mindenütt hódít. A sors nagyon jól tett Kálmánnal,
                  amidőn nem adta neki e kincset.Óh, az ilyen
                  megmérhetlen értékű szépség bírása nem annak való, ki szerelme tárgyát féltve
                     őrzi,ki a tánctermek szegleteibe húzódva, szemeivel
                  kíséri istennőjét, s arcmozdulataira figyel; ki gondolatait találgatja, ki lelkét
                  odaadja neki, ki ruhája suhogására tűzbe jön, ki egy mosolyától boldog lesz, s azt
                  a mosolyt irigyli mástól; ki annyit követel, amennyit maga odaád; kinek ez a kincs
                  az egész világ.</p>
				<p> Jobb volt neki őt elveszteni.</p>
				<p> Katinka azt mondta egykor neki: „én ismerem a magam nemét!” Ismerte ő Dorotheát
                  is. Olyan kedély befolyása alatt, aminő Kálmáné volt, nem maradhatott az tizenhét
                  éves korán túl; a következő évek, még arckifejezését is átváltoztatták; a szende,
                  megnyúlt vonások tündöklő telt idomokká alakultak. Ez nem volt többé az ő
                  ideálja.</p>
				<p> A Decséry család nem is sokat időzött olyan közel Kálmánhoz, hogy véletlenül
                  hintajával az utcán elgázoltathassa, többnyire Bécsben laktak.</p>
				<p> Vége volt már a rövid ideig tartott szenvelgésnek: az
                  idillel együtt feledve lett a magyar beszéd és költői zsengék. A grófkisasszony
                  nem írt többéverseket, s a főispán minden generális
                  gyűlésen, melyre Bécsből lerándult, egymás hírét elhomályosító nevezetes nyelvtani
                  bukfencekkel örvendezteté meg a tekintetes karokat és rendeket.</p>
				<p>Bálvándy volt az az ember, ki Kálmán helyét betölté. Az a férfi, aki a nőknek
                  tetszik. Mert tud előttük ragyogni, és meg nem hódol nekik. Ő az ideál. Szép,
                  délceg alak, a testi ügyesség, edzett egészség, életkedv mellett örökké derült
                  kedély, büszke és bátor, bőkezű és szerencsés. A szívében ugyan üresség+ van, mint a Szaharában, de ez – férfierény! Ezt
                  szeretik a nők.</p>
				<p> Aztán – prózai indokok is vannak.</p>
				<p> A Decséry főispán családja nagy birtokú; de birtokaik egy része majorátus,
                  legnagyobb része csak fiágat illet: a leány maga szerény násztárgy volna, ha az
                  öreg apa kegye nem biztosítaná afelől, hogy roppant szerzeményéből egymillió
                  készpénzt fog neki hagyományozni, ha kedve szerint megy férjhez; mégpedig
                  százezret azonnal a menyegző napján leszámlál a boldog vőlegény kezébe.</p>
				<p> És erre a százezer forintra és később az egész millióra igen nagy szüksége volt
                  Bálvándynak. Roppant birtokaihoz, mik három megyében feküdtek, igen sok adóssága
                  is volt: azok között szorongató adósságok is, amiket csak nagy uzsorával lehetett
                  rábírni, hogy aludjanak tovább.</p>
				<p> Ez volt az ő érdeke Dorothea körül, nem a szép arc.</p>
				<p> Viszont a Decséryeknekis volt érdekük a bárót
                  megnyerni.</p>
				<p>Először is az a német uralkodó herceg, ki három év előtt Dorotheáért+ őrjöngött, s aki nem lett volna rossz vőlegény,
                  hirtelen beleszeretett egy énekesnőbe, s azt elvette. Azután Bálvándy igen nagy úr
                  volt; – tudták ugyan, hogy adóssága is sok van, de egy millió mindent
                  helyrehozhat. És végül még egy körülmény volt, mely mellette szólt. A politikai
                  kombináció.</p>
				<p> Kancellárváltozás volt: a bécsi kormány erősebbre
                  akarta fogni a zablát a duzzogó vármegyék szájában, s a főispánoknak kiadatott a
                  rendelet, hogy minden lehetőt és lehetetlent elkövessenek az ellenzéki szellem
                  korlátolására.</p>
				<p>Bálvándynak három megyében volt birtoka, s aszerint, amint azon megyének szelleme
                  irányadó volt, alkalmazkodott ő is. Ha például Pozsonyban volt: ott olyan jó
                  kormánypárti ókonzervatív úrként viselte magát, mint akárki más. A megyében és
                  városban akkor ez volt az áramlat. „Csak nem fogok valamennyi mágnás barátommal
                  végigduellálni, hogy ellenük beszéljek!” – Ha pedig azon megyében jelent meg, ahol
                  Decséry volt a főispán, ott meg olyan véres szájú kurucnak mutatta be magát,
                  amilyennel csak valaha főispánokat ijesztgettek. „Csak nem fogok valamennyi jó
                  pajtásommal összepofozkodni, hogy ellenük lépjek fel!” – Ung megyében pedig
                  megtette, hogy fellépett mint nemzetiségi izgató. Ha Pozsonyban volt, eljárt a
                  jezsuiták predikációira a pietista grófnőkkel; ha Decséry székvárosában volt, ott
                  papkergető protestáns volt; ha pedig Ungba került, ott kezet csókolt az orosz+ pópának, s járta a búcsút
                  levett kalappal a szűrös emberekkel együtt.</p>
				<p>S miután mindez olyan könnyen ment nála, igen természetes volt az okoskodás
                  Decséry főispán részéről, hogy ha ez az ember családi kötelékekkel az ő érdekeihez
                  lesz fűzve, hát akkor ennek legkisebb maga megerőtetése+
                  nélkül sikerülend azt a szerepet, amit Pozsonyban játszik, az ő vármegyéjébe is
                  áthozni. Sőt még talán az országgyűlésen is lehet majd számítani a
                  szavazatára.</p>
				<p>Mert az országgyűlésen úgy szokott eleget tenni minden kötelezettségének a báró,
                  hogy egyszer tartott liberális szónoklatot konzervatív befejezéssel, máskor
                  konzervatív szónoklatot liberális befejezéssel, nehéz idők alkalmával+ pedig mindig az „absentium ablegatus”* ült a helyén. Akkorra talált valami ürügyet elutazhatni
                  valamerre.</p>
				<p> Ha tehát ezt az embert meg lehetne állandósítani, az egy lépés volna a Decséry
                  grófoknak a hercegi cím elnyerésére.</p>
				<p> Csak a főszemély nem volt még meghódítva: – az öreg Decséry. Mert ő itt a
                  főszemély, miután az övé a pénz.</p>
				<p> Az öreg úrnak pedig mindig van pénze, és sok pénze. Százezer forint nélkül az ő
                  háza soha sincs. És az a pénz mind az unokáinak van szánva. Csakhogy az öreg úrnak
                  sokkal több kedve van a százezrein és millióin jószágot venni az unokája számára,
                  mint férjet. Azaz, hogy attól függ, hogy milyen lesz a férj? És e tekintetben az
                  öreg úr makacs volt. Neki Jenőy Kálmán nagyon megnyerte a tetszését. Nagy hibának
                  tartotta, hogy ez kiesett családja kegyéből. Azt ugyan ő sem helyeselte, hogy
                  Kálmán ilyen excentrikus pályát választott, s magas összeköttetéseit oly egyszerre
                  félbeszakította, hanem azt hitte, hogy nem tart ez sokáig. Minden fiatalembernek
                  el kell járni a maga bolondját: hát ennek ez a bolondja. Hadd poétázza ki magát;
                  nem kell útjába állni, majd megunja rövid időn, s aztán megint rendes ember lesz
                  belőle. Milyen ritka erény ennél a fiatal embernél a takarékosság, a munkásság s
                  az otthon maradási ösztön. Az ilyen embernek, ha egy leányt odaadnak egy
                  millióval, a fiaira tíz milliót fog hagyni. Ilyen szemekkel látta ő Kálmánt maga
                  előtt, s hallani sem akart másról. Ő azt állította, hogy eszére fog az még térni.
                  Ő nem tesz le róla, hogy az ajándékba adott két garasáért visszaadhassa neki a
                  milliót.</p>
				<p> De ha a leány nem szereti már?</p>
				<p> Ejh, csak még egyszer meglássa őt magyar magántáncát eljárni, ismét belebolondul;
                  Kálmánnak csak még egyszer szét kell rúgni sarkantyús lábaival vágytársai között,
                  s azok úgy fognak jobbra-balra hullani, mint ahogy elhullottak az ő vetélytársai,
                  mikor a hercegnőnek udvarolt. Nem hiába adta őneki ajándékba emlékezetes
                  aranyóráját. Az az óra még ütni fog!</p>
				<p> Hanem egyszer aztán hírül hozták az öreg úrnak, hogy az öreg Jenőyné
                  megharagudott az unokájára a csavargó életpályáért, kitagadta a szerzeményéből, s
                     majorátustcsinált belőle Béni fia számára, Kálmánra
                  nem néz egyéb, mint a csekély nagyapai birtok; az is csak nagyanyja halála
                  után.</p>
				<p> Ez nagyon leszállította az érdemeit. Így bajos dolog őt tovább is szeretni.</p>
				<p> Az öreg úr nem restellt e tárgyban személyesen elmenni Korcza úrhoz, és
                  tudakozódni a történtek után. Pedig nemigen szokott különben falusi kastélyából
                  kimozdulni. A hercegnő és unokái jártak tetszés szerint a világban, amerre dolguk
                  volt; ő nem kísérte őket sehova.</p>
				<p> Amit aztán Korcza úrtól megtudott, az egészen elrontotta a kedvét.</p>
				<p> „Pedig olyan derék fiatal ember volt!”</p>
				<p> Ezen hangulatban kereste őt fel aztán Bálvándy, decséri kastélyában, hová
                  kedvetlenül hazautazott. Az idő jól volt választva a látogatáshoz.</p>
				<p> Ócska már az az adoma, melyben a fösvény nagyapó előtt a gavallér kérő mint
                  takarékos ifjú mutatta be magát, hogy beszélgetés közben két gyertya közül elfújt
                  egyet, hiszen egynél is megérthetik egymást; hogy az eldobott fidibuszt felvette
                  újrahasználás végett, s hogy a cselédeknek kétkrajcárosokat osztott borravalóul;
                  hanem azért Decséry grófnál is sikerült annak alkalmazása. Bálvándy minden embert
                  meg tudott ragadni a gyöngéinél fogva. A nagyanya előtt pazarló volt, ragyogott, a
                  nagyapa előtt józan volt és takarékos.</p>
				<p>Elmondta az öreg úrnak, hogy most adta el valamennyi angol paripáját, amik igen
                  nagy tőkepénzt képviseltek. Az angol lovak ellen különös haragja volt az öreg
                  úrnak: nem ment a fejébe, hogyan ülhet valaki tízezer forintos lóra, hogy foghat
                  be egyszerre húszezer forintot a hintaja elé, mikor a saját nevelésű csikaja, ami
                  egy garasába sem került, éppen+) oda elviszi, ahova az
                  angol paripa, sokkal szebb is, nem olyan sovány, s télire megnő a szőre, nem fázik
                  meg olyan könnyen.</p>
				<p> S miért adja el Bálvándy az angol paripáit? Mert a jövő évet utazásban akarja
                  eltölteni. Miféle utazásban? Menyegzői utazásban. Kit akar elvenni? Ekkor aztán
                  rájöttek a tulajdonképpeni tárgyra. Az öreg Decséry nem mondott mindjárt igent.
                  Azt felelte, hogy ő neki ebbe a dologba semmi beleszólása. Amit a hercegnő és a
                  főispán parancsolnak, az történik meg; ő csak olyan ötödik kerék a szekérben,
                  olyan eső után köpönyeg, olyan pictus masculus, akivel csak akkor tudatnak
                  valamit, amikor már megtörtént. Hanem azért Bálvándy azzal a nyugodt hittel
                  hagyhatta el a kastélyát, hogyha az öreg úr maga nem fog is felfáradni Bécsbe a
                  menyegzőre, de az ígért nászhozomány bizonyosan ott fog lenni. Később a hercegnő
                  maga is leutazott Decsérre unokájával együtt az öreg úrhoz, s ez alkalommal a
                  családfő nagy húzódozva bár, de csak mégis kezükbe adta az ígért százezer
                  forintot. A többit aszerint fogják megkapni, ahogy az elsővel bánni tudnak.</p>
				<p> Egyéb akadály nem állt az összekelés útjában.</p>
				<p> Kálmán? – Szegény Kálmán! Ki gondolt még őrá?</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> Egy reggel ragyogó képpel, szétborzolt hajjal, visszájáról felkötött
                  nyakravalóval rohan be Kálmánhoz Bányaváry, nyakába borul, megöleli, megcsókolja;
                  s aztán e szókat rebegi:</p>
				<p> – Barátom! Apa vagyok!</p>
				<p> Csak olyan színpadi pátosszal ne mondta volna.</p>
				<p> Kálmán kérdő tekintetet vetett rá.</p>
				<p> Bányaváry pedig elérté a tekintet kérdését.</p>
				<p> Büszke önérzet sugárzott arcáról.</p>
				<p> „Fiú!”</p>
				<p> Ez volt a felelet.</p>
				<p> Micsoda öröm, micsoda büszkeség, micsoda kérkedés, micsoda szerencseelismerés van
                  abban a szóban! Hogy villannak meg a szemek, hogy gömbölyödik ki az arc, hogy
                  tágul a mell annál a szónál „fiú”! – Míg ha azt kellene mondani, hogy „csak
                  leány”, milyen halk volna a hang, hogy vonna egyet a váll, hogy sütné le az ember
                  a szemeit, hogy húzná hosszúra a képét.</p>
				<p> Hanem hát „fiú”!!! – s annak mármost híres, nevezetes keresztapa és keresztanya
                  kell!</p>
				<p> – Cilikém téged választott keresztapának.</p>
				<p> Kálmán örömmel elfogadta a választást.</p>
				<p> – A keresztanya-választástpedig rám bízta. Én
                  Csollánné asszonyságot választottam. – Nincs ellene valami kifogásod?</p>
				<p> – Semmi. Nagy tisztelője vagyok.</p>
				<p> – Akkor hát szaladok hozzá, őt is felkérni.</p>
				<p> – Őnagysága még ilyenkor öltözőasztalánál lesz.</p>
				<p> – Óh, elfogad ő engem ott is – monda Bányaváry hebehurgyán, aztán megbánta, hogy
                  ezt kiszalasztó a száján, sietett a magyarázattal. – Tudod, a színésznek kivételes
                  állapota van: azt nem tekintik úgy, mint más embert.</p>
				<p> Azzal futott tovább. A konyhában megölelte a vén szolgálót, a műhelyben
                  Tseresnyés mestert, mindeniknek eldicsekedett vele, hogy neki fia van, s miután
                  még az utcán is minden előlutól talált ismerősét a falhoz szorongatta, s addig
                  odább nem eresztette, amíg nem gratuláltak neki ahhoz a hírül esett szerencséhez,
                  hogy neki fia van, végre eljutott Csollánné asszonysághoz.</p>
				<p> Katinka a keresztelős háznál találkozott össze Kálmánnal. Kedélyesen felkacagott,
                  mikor kezét nyújtá neki.</p>
				<p> – Eszerint mégiscsak, mint „egy pár” megyünk együtta
                  templomba!</p>
				<p> – Még pedig akik az egyházi törvény szerint lelki rokonságba keveredtek –
                  folytatá Kálmán.</p>
				<p> Katinka Cilikéhez lépett aztán, kinek arcán a földi bájak legédesebbike
                  ragyogott, az anyai öröm. A delnő kezébe vette a kis gyermeket.</p>
				<p> – Ah, minő szép szemei vannak „már”!</p>
				<p> (Ez tán sohase látott még kisgyermeket, s azt hihette, hogy annak is
                  kilencednapra nyílik ki a szeme, mint a kismacskának.) A templomba egy kocsin ment
                  a keresztapa a keresztanyával, a kisgyermeket együtt tartották a keresztvízre, s a
                  neveiket egymás mellé írták be az anyakönyvbe.</p>
				<p> Kálmánnak mindez nem okozott meleget többé.</p>
				<p> A keresztelői lakomán a szép delnőnek pajkos jó kedve volt; hanem elméncségei úgy
                  látszik, hogy még otthon készültek, s itt az alkalmazásban sehogy sem akartak
                  sikerülni. Ő Kálmánt búsongó, levert tekintettel vélte maga előtt látni, annak
                  pedig nagyon jó kedve volt, s semmi erőtetettségnem
                  látszott a jó kedvében.</p>
				<p> „Megállj! Majd mindjárt megtalálom én nálad azt, ahol fáj!”</p>
				<p>A keresztanya gondoskodott a lakoma pompáját nevelő+
                  cukorcsecsebecsékről. Aztán a cukorfurcsaságok között voltak olyanok, melyek
                  kegyeletes emlékeket foglaltak magukban, aranyakat rejtő dobozkák a keresztelő
                  lelkész s a szülésznő számára, kinek-kinek ráírva a neve.</p>
				<p> Kálmánnak jutott egy finom pálmarostból fonott kosárka cukorvirágokkal. Katinka
                  maga adta azt át neki kérve, hogy tekintse meg, mi van a virágok alatt.</p>
				<p> Kálmán fölemelte a kosárkából a virágokat, s talált azok alatt egy aranynyomatú
                  fényezett papírjegyecskét. Azok az aranybetűk tudatták a Decséry és Bálvándy
                  családok minden főrangú ismerőivel, hogy e két család a házassági frigy által mai
                  napon boldog összeköttetésre lép egymással. Ma esküdtek Bálvándy és Dorothea
                  grófnő.</p>
				<p> Katinka égő kárörömmel leste Kálmán arcának elváltoztát. El fog-e szomorodni? Ki
                  fog-e csordulni szeméből a könny? Vagy tettetni fogja, hogy nem fáj, és
                  ügyetlenül? Vagy bort fog inni rá, s mámorba fojtja igazi érzelmeit?</p>
				<p> Egyiket sem érte el vele. Kálmán nyugodtan monda:</p>
				<p> – Régen tudom ezt. S én azt hiszem, hogy boldog pár lesz belőlük. Bálvándy igen
                  derék férfi, ki egy nőt boldogítnitud.</p>
				<p> Katinka ajkába harapott.</p>
				<p> És Kálmán még olyan tréfás volt, hogy nyájasan nyújtá neki a kosárkát.</p>
				<p> – Nem tart meg a virágok közül egyet emlékül, szép nagysád?</p>
				<p> Ez megsebesíthetlen ember. – Vagy pedig valami titka van; de mi?</p>
				<p> Hol van neki az érzékeny része?</p>
				<p> Most a cukorsüteményeket tartó ezüst tálcát talapjáról leemelve, onnan egy iratot
                  vett elő Katinka, s azt szétbontva odanyújtá Bányavárynak.</p>
				<p> – Ez pedig az én kedves komáim számára hozott keresztelői ajándék.</p>
				<p> Bányaváry elolvasta az iratot, kiejté a kezéből, térdre esett Katinka előtt,
                  megcsókolta a kezét, megint felkapta az iratot; odatartá Kálmán elé: „nézd”, a pap
                  elé: „nézze!” – odafutott vele Cilikéhez: „olvasd!” Egyiknek sem engedett ennyi
                     időt,hogy egy sort is elolvashassanak belőle; végre
                  felugrott vele egy székre, s onnan a magasból olvasta el maga az irat
                  tartalmát.</p>
				<p> Nádor őfensége különös kegyelmét tudatá ez irat Bányaváryval, melynek folytán a
                  magyar színésztársulatnak megengedtetik ezentúl hetenkint egyszer egy este
                  előadást tartani a pompás pesti német színházban.</p>
				<p>Hah, micsoda öröm volt az! Bányaváry kívül-belül összecsókolá a drága iratot,
                  Cilike vánkosaiba rejté zokogó arcát. Ez volt az ő vágyaiknak netovábbja, az ő
                  álmaik legmerészebbike. Hogy milyen nagy ez emberek öröme, azt Kálmán arcáról
                  láthatá legjobban a delnő. És amidőn Kálmán megszorítá kezét, s melegen súgá:
                  „Köszönöm ezt önnek! Ez az ön műve volt!” – akkor kitalálta Kálmán titkát. – Ez
                  örül Cilike boldogságának.+</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> Ezekben a napokban meglátogatta Korcza urat Jenőyné nagyasszony.</p>
				<p>Az asszonyság igen szigorú tekintettel jött, Béni urat is magával+ hozva, ki ezúttal csak a jobb lábára sántított a
                  tyúkszemei miatt. Korcza úrnak az arca pedig még mozgékonyabb volt, mint egyébkor,
                  amint a nagyasszonyt meglátta. Fekete tubákkal bosszantotta az orrát, hogy annál
                  mérgesebb legyen.</p>
				<p> – Tessék helyet foglalni.</p>
				<p> A nagyasszony leült a pamlagra, Béni állva akart maradni, míg a mama rá nem
                  rivallt: „Ülj le, ha mondják!”</p>
				<p> Akkor aztán Korcza urat szólítá meg.</p>
				<p> – Nos, fiskális úr, készen van-e már az, amivel megbíztam?</p>
				<p> – Még most nincs készen.</p>
				<p> – Hát mikor lesz meg?</p>
				<p> – Hogy mikor lesz meg? – ismétlé a kérdést Korcza úr.</p>
				<p> – Igenis, mikor lesz meg?</p>
				<p> – Hát mi lesz meg?</p>
				<p> – Ejnye! Zebedeus áldottát! Most meg már azt kérdi,
                  hogy mi lesz meg?</p>
				<p> – No igen, a nagyasszonynak annyiféle processzusa van nálam, hogy azt sem tudom,
                  melyiket sürgeti.</p>
				<p> – Én nem sürgetek egy processzust sem. Ön tudja jól, hogy mit sürgetek. Egy
                  dologért járok önhöz, jól tudja. Azt mikor készíti el már? Erre feleljen nekem
                  kereken és egyenesen.</p>
				<p> – No hát felelek erre a kérdésére a nagyasszonynak kereken is, egyenesen is, s ha
                  kívánja, triangulariter és hexaéder alakban és minden
                  geometriai forma szerint. Az a dolog az én kezem által soha és semmiképpen nem
                  lesz meg.</p>
				<p> A nagyasszony elszörnyedve állt fel helyéről, mire Béni bácsi is hirtelen
                  felpattant.</p>
				<p> – S miért nem?</p>
				<p>– Azért nem, mert én nem fogok a nagyasszonynak abban a hóbortjában
                     segítségérelenni, hogy az egyik gyermekét, a jót, a
                  lángeszűt, kitagadja, azt, aki nekem csak egy évig volt fiam, s mégis úgy
                  szerettem, mint a magamét, s ennek a másiknak meg majorátust csináljon.+ Száradjon el a kezem, ha én ebben a munkában a
                  nagyasszonynak egy körömvakarintással is segítségére leszek.</p>
				<p> A nagyasszony is felfortyant erre a szóra.</p>
				<p> – Akkor keresek magamnak más ügyvédet.</p>
				<p> – Keressen a nagyasszony.</p>
				<p> – Elviszem öntől minden peremet – azonnal!</p>
				<p> Erre a fenyegetésre nem is szólt semmit Korcza úr, csak kinyitotta a szekrényét,
                  kinyalábolt belőle egy csomó összekötött aktát, s anélkül, hogy azt mondaná, hogy
                  „tessék”: odafektette a poros iratokat Béni bácsi ölelő karjai közé, ki csak
                  bámult, mint a sült hal, amint az összehordott pörcsomagok egyre magasabbra
                  kezdtek nőni nyalábjában,úgyhogy a legfelsőt már az
                  állával kellett neki leszorítani, hogy a többiről le ne csússzék.</p>
				<p> A nagyasszony pedig következetes akart maradni a maga haragjával és
                  büszkeségével.</p>
				<p> – Jól van, elviszek rögtön mindent más ügyvédhez. Van még prókátor Pesten elég!
                  Elviszem az úr adjunktusához, annak adom. Hogy hívjak azt a sántát?</p>
				<p> – A sántának neveBiróczy. Lakik az Öt pacsirta
                     utcában Nro 50. Csak tessék hozzá menni az egész
                  cókmókjával. Úgyis egy másik asszonynak a processzusait is most adtam át neki. Nem
                  akarok többet asszonnyal bajlódni, se széppel, se csúnyával.</p>
				<p> – Engem a csúnya asszonyok közé számít az úr, ugye?</p>
				<p>– Nemcsak a csúnyák közé, hanem a rosszak közé, a rosszszívű, rosszindulatú,
                  kegyetlen asszonyok közé. Most már megtudta tőlem a nagyasszony, amit még eddig
                  nem tudott, s mármost nem bánom, tegyen amit akar; lökje ki az unokáját, a nemes,
                  derék, lángeszű ifjút a szemétre: abból ott is gyöngy lesz; ezt a hosszú állú
                  mamlaszt meg tegye majorescojává,vegyen neki
                  grófságot, hogy legyen neki még két szarvával több, öltöztesse fel aranyba, s
                  mutogassa pénzért, mint mexikói vadkirályt, vigye fel Bécsbe, vetessen+ el vele valami kifestett vén banyát, hogy legyen, aki
                  ebédnél felköti neki a nyakába a hangedlit.</p>
				<p> Még többet is mondott volna ebből a fogásból Korcza úr, ha a nagyasszony meg nem
                  lódítja Béni urat, ki csak állt ott, és kíváncsi volt meghallani, hogy mit tud még
                  az a kis ember felőle. Aztán csak mennie kellett azzal a sok ölébe rakott
                  írással.</p>
				<p> – Még elhallgattad volna, hogy ócsárol szemtül szemedbe! – agyarkodott rá a
                  nagyasszony, mikor a kapu alá kijutottak.</p>
				<p> – De édesz mama, hiszen igazat mondott; mert nekem csakugyan nagyon nagy állam
                  van.</p>
				<p>Hanem aztán meggyűlt a baja Béni bácsinak azzal az átkozott sok írással az
                  ölében. Nem voltak hozzákészülve, hogy szekérrel jöttek volna; ebben a
                  városrészben pedig Szent Fiakkernek semmi állomása
                  nincsen; annálfogva gyalog kellett cepekedni a terhes aktákkal egész az Öt
                  pacsirta utcáig; a nagyasszony ugyan maga is átvett nehány percsomagot, hogy Béni
                  bácsin könnyítsen; de azért mégis annyi maradt annál, hogy nem bírt vele. Egy-egy
                  engedetlen csomag, mint az angolna kicsúszott a többi közül, mikor azt fel akarta
                  venni, a többi mind utána esett, a szél szétterítgette+
                  a leveleket, utcagyerekek kergették a messze repült írást. A nagyasszony dühös
                  volt, mint az oroszlán, mikor Biróczy lakására elértek.</p>
				<p> Este összetalálkozott Korcza úr Biróczyval.</p>
				<p> – Volt önnél a nagyasszony?</p>
				<p> – Volt.</p>
				<p> – Elfogadta ön az ügyét?</p>
				<p> – El.</p>
				<p> Korcza úr nagyot bámult, s megtaszítá két kezével Biróczy két vállát.</p>
				<p>– Maga? Kálmán testi-lelki jó barátja? S elvállalja az ő exhaeredatiójának* ügyvitelét? – Azután vállat+
                  vont. – Különben igaza van. Ha ön el nem vállalja, elvállalja más. Van Pesten
                  háromszáz prókátor. Ha az ember úgy veszi fel a dolgot… Jó barát ide, jó barát
                  oda!</p>
				<p> Korcza úr nagyon fintorgatta az orrát.</p>
				<p>– De ne tessék pedig úgy venni fel a dolgot. Éppen azért, mert jó barátja vagyok
                  Kálmánnak, vállaltam el ez ügyet. A hivatalos okiratba sikerült egy záradékot
                  becsúsztatnom, mely éppen beletalált a nagyasszony esze járásába, s egészen
                  megnyerte a kedvét; s ez a záradék így szól: „Ha pedig Kálmán unokám felhagyna
                  azon baráti viszonnyal, mellyel most az itt levő színésztársaság iránt viseltetik,
                  ha elválnék Bányaváry uramtól, és azt magától elhagyná, akkor Benjámin+ fiam tartozzék a neki átadott majorátus jövedelmének
                  felét Kálmánnak átengedni.”</p>
				<p> Korcza úr egyet rántott a félbajuszán.</p>
				<p>– „Nesze semmi: fogd meg jól!” Ez a záradék nagyon sokat érne, ha – meg ha –.
                  Mert hiszen emberi ésszel számítva úgy lehet okoskodni, ahogy ön tette, hogy
                  egyszer valamikor csak nem lesz Kálmán ezekhez a fatális komédiásokhoz
                  hozzávarrva, s akkor bekövetkezik a „ha”. Ámde nagy kérdés, hogy Kálmán a mellett
                  az izgatott életmód mellett, amelyet ő folytat, az emberi+ erő fölötti munkásság mellett, annyi szenvedés, nélkülözés közepett nem
                  hal-e meg addig, amíg…</p>
				<p> – Amíg Bányaváry barátsága félbeszakad?</p>
				<p> – Nem. Amíg Béni a neki hagyott majorátussal tökéletesen tönkre nem jut. Mert
                  arra leharapom az ujjamat, hogy amint a nagyasszony Bénit belehelyezi a birtokába,
                  az anélkül, hogy valaha egy jó lovat tartott volna, vagy valami urat játszott
                  volna, a legrövidebb idő alatt tönkremegy csupa élhetetlenségből; s mi haszna
                  akkor Kálmánnak a híres záradékból.</p>
				<p> – No, én meg hát azt mondom önnek, s erre én is leharapom az ujjamat, mégpedig a
                  lábam ujját, hogy nem vetek neki félévet, hogy Kálmán el fogja magától űzni ezeket
                  az ő barátait, legelől Bányaváryt magát.</p>
				<p> – Ah, hisz ön úgy beszél, mint egy próféta!</p>
				<p> – Hát csak hadd legyek próféta. Fél évig ne beszéljünk egymással erről a
                  dologról. Addig különben sem igen jövünk majd össze, mert én hosszú útra megyek,
                  ki Bécsbe és Párizsba.</p>
				<p> – Mi a gutát? Csak úgy mulatságból?</p>
				<p> – De egyrészt Béni bácsit kísérem, akit a nagyasszony kiküld világot látni.</p>
				<p> – Ah! A tinót Bécsbe hajtják, hogy visszajöjjön mint tulok. S ön a pásztor?</p>
				<p> – Meg még más cliensemnek a dolgában is járok.</p>
				<p> – Párizsba?</p>
				<p> – Oda is.</p>
				<p> – Ecce! Én sohasem vittem annyira, hogy olyan kliensem lett volna, akinek
                  Párizsig megy a causája.</p>
				<p> – Hja, van annak, aki érti magát.</p>
				<p> – Fungum! – Szólt fittyet vetve Korcza úr a tovabicegő
                  kollégának, s aztán nagyon megdicsérte az ott maradt társaság előtt a távozót. –
                  Jeles ész! Még azt is megtanulta tőlem, amit magam sem tudok.</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> Egy meredek kapaszkodónál a brünni országúton két posta gyorskocsi érte utol
                  egymást, ott aztán, amíg a lovak lépésben vontatták föl a kocsikat a hegyhátra, az
                  utasok tetszés szerint leszálltak, és gyalog ballagtak a szép őszi fűvel benőtt
                  gyalogúton.</p>
				<p>Az első kocsiból egy daliás termetű férfi szállt ki, karját nyújtva az utána
                  kilibbenő úrhölgynek, kinek arcát kék selyemfátyol födte, a második kocsiból pedig
                  egy nehézkesen tappogózömök úriember mászott alá a
                  lépcsőkön, lábai posztó felcipőkbe dugvanyakára széles
                  nagykendő körítve, mely hosszú állát is befoglalta. Az utóbbi, miután útitársát
                  hasztalan biztatta, hogy szálljon ki az is, kénytelen volt rászánni magát, hogy
                  egyedül ballagjon a kocsi mellett, de fenntartva azt az elővigyázatot, hogy
                  félkezével a kocsiajtó kilincsét folyvást fogva tartsa, nehogy egyszer a
                     postillonazt a perfidiát kövesse el, hogy
                  megvagdalja a lovakat, en carrière*+ elnyargaljon, s őt
                  itt hagyja a morva erdők közepett.</p>
				<p> Hanem amint az utóbbi úr az első kocsiból leszállt urat megpillantotta, egyszerre
                  megváltoztatta szándékát, elhagyta a saját kocsiját, s ahogy tyúkszemei és a
                  botosok engedték, kitárt karokkal sietett a másik úr felé lelkendezve: „áh, báró
                  Bálvándy!”</p>
				<p> Hanem aztán visszahökkent, mikor a fiatal hölgyet is megpillantá, ki amannak a
                  karjába kapaszkodott.</p>
				<p> A daliás úr pedig szívélyesen nyújtá neki kezét.</p>
				<p> – Szervusz, Béni bácsi! – S aztán sietett őt megismertetni nejével, a
                  grófnővel.</p>
				<p> Ettől fogva aztán Béni bácsi őt is állandóul grófnak címezte, mert azt a
                  gorombaságot csak nem követhette el, hogy egy grófnőnek a férjét báró úrnak
                  sértegesse.</p>
				<p> – Hát hová, Béni bácsi?</p>
				<p> – Párizsba! – kiáltaBéni bácsi dicsekedő arccal,
                  mintha az volna Brünnhöz a legközelebbi állomás.</p>
				<p> – Ah, az dicső! Hát akkor együtt megyünk.</p>
				<p> – Maguk is Párizsba mennek?</p>
				<p> Ejnye de megörült Béni bácsi ennek a szónak.</p>
				<p> – Vigyenek engem is magukkal a maguk kocsiján! – könyörgött gyermekes hangon. –
                  Van ott még hely elég. A szobaleány kisasszony átülhet az én helyemre. Nem leszek
                  én alkalmatlan.</p>
				<p> A báró valamit súgott a hölgy fülébe, – mire az azt mondta hogy „yes”.</p>
				<p> – Hát jól van, Béni bácsi, jöjjön velünk.</p>
				<p> – Mert, tudják, az édes mama küldött velem kísérőnek egy fiskálist, de én attól
                  félek.</p>
				<p> – Miért fél tőle?</p>
				<p> – Azért, mert sánta.</p>
				<p> – Mert sánta?</p>
				<p> – Az ám. Aztán ha zsiványok találnak bennünket megtámadni az erdőben, ez a sánta
                  meg nem védelmez, ellenben tudja, hogy hol van elrejtve a pénzem, s elárulja, ha
                  megijesztik.</p>
				<p> A fiatal házaspár nagyon jól mulatta magát Béni bácsinak ez alapos félelmén, s el
                  lett határozva, hogy magukhoz ültetik őt a saját gyorskocsijukra. Ez az egész útra
                  kész mulatságtárgy lesz. Azért a szobalyánnaksem kell
                  kiszorulni a kocsiból; elférnek négyen is.</p>
				<p> Béni bácsi tehát csak elébb még visszaszaladt a hátulsó kocsihoz; azaz, hogy csak
                  mondta, hogy szalad, de inkább megállt s megvárta, míg az a kocsi helyébe jön,
                  akkor azután megmagyarázta a sánta fiskálisnak, hogy őt milyen véletlen szerencse
                  érte, hogy Bálvándy grófékkal utazhatik egy szekéren.</p>
				<p> Biróczy is úgy találta, hogy az nagy szerencse; hanem ott azután nem szabad ám
                  sem pipázni, sem elaludni a kocsiban.</p>
				<p> – No, majd hát tubákolni fogok, hogy el ne aludjam.</p>
				<p> – Az bizony jó lesz.</p>
				<p> Még egyre volt kíváncsi Béni bácsi.</p>
				<p> – Vajon ugyan az a grófkisasszony az, akit Kálmánnak el kellett volna venni.</p>
				<p> – Egészen az.</p>
				<p> – Ejnye de bolondul tette Kálmán öcsém, hogy nem vette el.</p>
				<p> (Akkor te nem volnál majoresco, szamár! – mondá magában Biróczy.) Aztán a nyakába
                  akasztotta Béni bácsinak az oldaltáskáját, hogy mármost vigyázzon rá maga, mert
                  abban van a passzusa, s azt majd előkérik.</p>
				<p> A hegyhátra érve aztán beültették Bálvándyék magukhoz a vén gyereket, akin igen
                  jól mulatott egész Hohenstadtig a grófnő, ahol
                  éjszakára megszálltak, amidőn Biróczy ismét átvette védencét.</p>
				<p>Béni bácsi nem titkolá, hogy leginkább azért szeret itten, mert nagyon fél a
                  zsiványoktól. Moor Károlyból tudja, hogy a cseh erdők
                  tele vannak rablókkal, sőt etnográfiai ismeretei folytán, miket vásárok alkalmával
                  ponyvára festett gyilkos történetekből öregbített, nagyon jól tudja, hogy az a
                  bizonyos Schinderhannes itt ezen a környéken űzi
                  borzalmas útonállásait. Ő ugyan nem fél, mert az aranyai úgy el vannak+ dugva, bevarrva valahová, hogy azokra senki rá nem
                  talál, a többi pénze pedig váltókban van. Látott-e már Bálvándy váltót?
                  Megmagyarázta neki, hogy milyen az. Majd arra is rávitte a feje, hogy a grófnőnek
                  szépeket mondjon; egy lélegzet alatt gratulált neki, hogy ilyen derék emberhez
                  ment nőül, és sajnálta, hogy nem tisztelheti sógorasszonyának. Megismertette az
                  édes mamája szokásaival, s tudatta vele, hogy most ő a majorátus+ birtokosa, melyet mamája alkotott, midőn Kálmánt
                  kitagadta; ha a jó szíve engedte volna, amennyi esze volt, még azt is megtette
                  volna, hogy az ifjú házasok előtt Kálmán mostani állapotját elbeszélje, de
                  olyankor mindig elszorult a torka a jó öreg fiúnak, mikor eszébe jutott, hogy ő
                  most Kálmán öccsének a részét is maga eszi meg az ebédnél, s valahányszor egy
                     beefsteaketketté vágott, a kisebbik felét mindig
                  otthagyta a tányérján.</p>
				<p>Bálvándy tökéletes mulatságot tudott csinálni a bohó fiúból+ örökös félelmével, gyámoltalan naivságával, jószívű ostobaságával.
                  Dorothea grófnő maga is kegyeskedettvele tréfálni, mit
                  az igen nagyra vett, s este mindent elmondott Biróczynak, akivel egy szobába
                  került össze hálni.</p>
				<p>– De hát nem veszi maga észre – szólt neki goromba+
                  Biróczy –, hogy ezek az urak magából bolondot űznek?</p>
				<p> Azért azutánkomolyan megneheztelt Biróczyra; kikérte
                  magának, hogy ő irányában ily kifejezéseket ne használjon, mert azt nem tűri el
                  senkitől.</p>
				<p> Olyan kedves volt, mikor megharagudott, az egész képe olyan lett, mintha
                  vörösrépaléből álló tenger színe alól bukott volna fel vele.</p>
				<p> És tartotta a haragot. Prágába érve, külön szobát nyittatott magának, s kereken
                  megmondta Biróczynak, hogy őneki ne legyen mindenütt a sarkában, mert ő nem
                  gyerek. A vendéglőkben mindig Bálvándyék társaságában étkezett, s evett olyan
                  furcsaságokat, aminőket azok hozattak.</p>
				<p> Berlinben pedig egészen felmondta a barátságot Biróczynak.</p>
				<p> – Mit kísér engem az úr mindenüvé? Menjen az úr vissza Pestre. Eltalálok én már
                  Párizsba más társaságban is. Nem kell az én hátam mögé hajdú. Mit kísér engem,
                  mint a hajdú? Én már írtam a mamának levelet, hogy nekem a maga kísérete nem kell.
                  A mamától kaptam is rá választ, itt van, magának szól, olvassa; ebben tudatja
                  magával, hogy ne strázsáljon engem mindig; én azt tehetem, amit akarok, oda
                  mehetek, ahova akarok. Hát engem ne kísérjen mindenüvé, mint a hajdú.</p>
				<p> Biróczy pedig egész hidegvérrel azt mondá neki, elvéve tőle a nagyasszony által
                  neki írt levelet:</p>
				<p> – Én nem kísérem magát; én is megyek oda, ahova nekem tetszik. Én megyek oda,
                  ahol nekem dolgom van.</p>
				<p> – De én most éppen Homburgba megyek.</p>
				<p> Béni bácsi csak kipattant vele, hogy miért akarja lerázni a nyakáról
                  Biróczyt.</p>
				<p> – Hát akkor nekem is Homburgban van dolgom.</p>
				<p> Béni bácsit nem valami gonosz szenvedély ösztökélte, hogy Bálvándyékkal a
                  homburgi fürdőt is útba ejtse; de mivel kedves barátja olyan sok csuda dolgot
                  beszélt előtte az ottani játékbankról, szörnyű kíváncsi lett meglátni, hogyan
                  nyerik el az emberek azt a tömérdek sok pénzt. Ő maga ugyan részt nem fog venni a
                  játékban, az ő aranyai jól be vannak varrva, nem is
                  tudni hová; a többi pénze pedig váltókban van, de szeretné látni, hogy miképpen
                  játszik más. A báró is fog játszani, s a grófnő is azt mondta, hogy ő is próbál
                  szerencsét. Ez nemes szenvedély.</p>
				<p> Hanem hát alkalmatlanBiróczy csak oda is utána ment,
                  s az is beszemtelenkedetta pompás játékterembe.</p>
				<p> Az első este mindjárt csoda dolgokat látott Béni bácsi. Látta Dorothea grófnőt
                  mosolygó arccal elveszteni száz louisdort a
                     ruletten, még csak a szempillája sem rezzent meg
                     aközben;Béni bácsi pedig majd odaejtette a fejét a
                  zöldasztalra bámultában.</p>
				<p>Még nagyszerűbb volt a rouge et noir asztalmelletti
                  élménye: ott Bálvándy vonta magára a közfigyelmet. Milyen hidegvérrel mondá:
                  „mille francs”, és tette az aranytekercset a vörös
                  lapra, megnyerte a tételt, rajta hagyta a vörös lapon. A téte
                     megnégyszereződött,lett belőle nyolcezer,
                  tizenhatezer, harminckétezer frank akkor a fekete jött ki, a croupier behúzta az
                  egészet. – Béni bácsi majdhogy sírva nem fakadt. S Bálvándy akárhányszor ismét azt
                  a bravúrt. Béni bácsi mikor már nőni látta azt a káprázatos halmazt
                  aranytekercsekből, úgy szeretett volna közbekiáltani: „vigye el ön már! húzza már
                     be!+” – Elgondolta magában, hogyha őelőtte egyszer
                  úgy heverne már harminckétezer frank, dehogy kockáztatná tovább, megtömné vele a
                  zsebeit, extra postát fogadna, s úgy elhajtatna innen,
                  hogy soha többé nem látná őtet Homburg. Egyszer meg aztán azt a manoeuvret
                  csinálta Bálvándy, hogy négyszer rajta hagyta egymás után a tételét a veresen,
                  akkor átment vele a feketére, ott megint négyszer egymás után nyert és parolit
                     tartott; hatvannégyezer frankot nyert, azt azután
                  beseperte, s azt mondta, hogy ez vacsora előtt elég lesz.</p>
				<p> Béni bácsi most kezdte még csak bámulni Bálvándyt. Hisz ez nagy ember. Nem hiába
                  felé is van fordulva minden lorgnette, kivált azoké a szép kisasszonyoké, akik
                  franciául beszélnek és szinte játszanak.Vajon mind
                  grófnők azok?</p>
				<p> Vacsora után, (melynél, közbevetőleg mondva, Béni bácsi osztrigát is evett, s
                  pezsgőt ivott rá, a báró vendégelte meg) újra visszamentek a rouge et noir
                  asztalhoz.</p>
				<p>De már ezúttal tökéletesen kilelte a hideg Béni bácsit, úgy megfázott és
                  megizzadt Bálvándy játékának nézésébe. Hej, ha őneki bátorsága volna egyet azok
                  közül a dugaszba eltett aranyak közül kifejteni s szinte feltenni+ a báró kártyájára. De hátha el találná veszteni. Mert
                  az volna jó, ha az ember bizonyosan tudná, hogy nyer; akkor nem volna olyan nagy
                  vétek a kártyázás.</p>
				<p>Nem nézhette tovább ezt a dolgot. Bálvándy egész halmaz aranyakat vesztett, s
                  megint garmadával seperte vissza. Ez a látvány lunaticussá+ tette Béni bácsit. Hazament szobájába, és lefeküdt azzal a
                  meggyőződéssel, hogy Bálvándy reggelig szétrobbantja a bankot. De világért sem
                  tudott elaludni; akárhogy lehúnyta a szemét, mindig maga előtt látta azt a fényes
                  termet, azokkal az aranyéhes emberi vadakkal; megterítve előttük a zöld etető,
                  amin úgy szórják az aranyat, mint otthon a kukoricát. Ha pedig elaludt, azt
                  álmodta, hogy ő maga is nyakig ül az aranyban: egyszer meg szétgurul minden arany,
                  s akkor egy ingben, mezitláb marad ott.</p>
				<p> Reggel összetalálkozott megint Biróczyval. Kegyes volt őt észrevenni.</p>
				<p> – No! Ugye látta, a báró micsoda szerencsés ember. Egyszer már nyert annyi
                  aranyat, hogy az volt egy mázsa.</p>
				<p> – A bizony – mondaBiróczy –, elvesztett az éjjel vagy
                  harmadfélszázezer frankot.</p>
				<p> Itt megállt a lélegzetvétel Béni bácsi torkában. Ez olyan nagy dolog, hogy
                  egyszeri hallásra meg sem érti az ember. Kétszázötvenezer frankot elveszteni. Mit
                  csinálna ő, ha az őrajta esett volna meg? Azt csinálná, hogy borotválkozás előtt
                  felszína egy nagy csomó burnótot az orrába, hogy mikor a nyakán van a borotva,
                  hirtelen nagyot tüsszentsen, s azzal a feje odaessék maga elé. Vajon Bálvándy mi
                  módon fogja magát elölni?</p>
				<p> De hátha nem igaz az egész dolog? Ez a sánta fiskális csak őtet akarja itten most
                  bosszantani. Lehet is annyi pénzt elveszíteni! Hisz az már tolvajság volna!</p>
				<p> Persze hogy nem igaz egy szó sem az egészből! Hisz itt jön a báró éppen a
                  szobájából a comtesse-szel a karján, s olyan jó kedvük van mind a kettőjüknek,
                  amilyen nem lehetne valakinek, aki a múlt éjjel harmadfélszázezer frankot
                  veszített. Még Béni bácsit is meghíják a reggelizéshez, a báró szarvasgomba
                  pástétomot hozat és sherryt iszik hozzá. No bizony, aki kétszázötvenezer frankor
                  elveszített, az nem eszik szarvasgomba pástétomot, nem iszik hozzá sherryt, nem
                  tréfál Béni bácsival, nem szorongatja titokban a grófnő szép kezeit. Annak nem
                  ilyen piros az arca, annak nem ragyognak így a szemei; az nem ád aranyat
                  borravalóul a pincérnek. Mesebeszéd, amit az a fiskális vele el akart hitetni.</p>
				<p>Béni bácsi a világért meg nem merte volna kérdezni más+
                  embertől, hogy igaz-e, amit a fiskális mondott.</p>
				<p> Pedig biz az igazat mondott.</p>
				<p> Hanem Homburgban egy napig sem időztek tovább Bálvándyék. És így Béni bácsi is
                  ment velük odább. Elég is abból ennyi! Egyszer megpróbálni a szerencsét, zsebre
                  tenni, amit a jó sors adott s aztán képpel sem fordulni a játékbarlang felé; ez a
                  legokosabb principium. Béni bácsi meg volt felőle győződve, hogy Bálvándy hozza
                  magával a fél mázsa aranyat, amit az ő szeme láttára elnyert. Vajon hová tud ennyi
                  pénzt majd eldugni, hogy az úton el ne lopják?</p>
				<p>De egyúttal azt is tapasztalá, hogy a sánta fiskális mindenütt velük egy úton
                  jár, mintha ő volna az a proverbialis „poena pede claudo*”, aki a bűn üldözésére ki van küldetve.</p>
				<p> Reménylé, hogy Párizsban majd csak nyomát fogja veszíteni. Nem az; ott is mindig
                  a gallérjához volt varrva: ahova ők beszálltak, ott telepedett le az is; ahova ők
                  mulatni mentek, megjelent az is; már pedig Béni bácsi elég megvetően bánt vele, rá
                  sem nézett. Ha még azt sem érti el, ugyan vastag bőre van.</p>
				<p>A báróék pedig rendkívül nyájasak voltak az öreg fiú iránt: valóban kényeztették,
                  mint egy gyermeket. Csupa öröm volt velük együtt látni Párizst. A báró többször
                  volt már itten, egész rendszerrel tudta sorba venni az élvezeteket, színházak,
                  báltermek untig adtak Béni bácsinak gyönyörködnivalót. Az tetszett neki különösen,
                  hogy a báró és a grófnő nem tesznek úgy, mint más unalmas házaspárok, kik
                  egymástól számon kérik: hová mégy? hol jártál? hanem az egyik keresi a mulatságot
                  itt, a másik amott: egyszer megint összekerülnek, s meg vannak a napjukkal
                  elégedve. Például azalatt, míg a grófnő a théâtre français*-banismerősöket fogad el páholyában, azalatt
                  Bálvándy a foyer-ben keresi a lenge öltözetű ismerősöket, meg elviszi magával Béni
                  bácsit a Closerie des Lilas-ba, ahol oly barátságos
                  tekintetű leánykák mosolyognak az emberre, s az Béni bácsi keblének olyan jól
                  esik. Ha mondjuk, Béni bácsi keblének, értjük alatta csak a
                  szívét, nem pedig a tárcáját: mert annak ez a mulatság nem esik olyan jól. A
                  dugaszban elhozott aranyak bizony olyan gyorsan elrepültek tőle, mintha Rinaldo
                  kezébe jutott volna útközben. De sebaj, arra valók a váltók. Azokat mindig pénzzé
                  lehet tenni. De mi úton-módon lesz abból a váltóból pénz, ez nem ment Béni bácsi
                  fejébe sehogy. Mert tudta ő azt, hiszen törvénytudós volt, hogyha az ember egy
                  másik ismerős embernek pénzt ád, attól kötelezvényt vesz, két tanú aláírja magát,
                  hogy az ő szeme láttára számlálták le a pénzt, három ezüst húszast értve egy
                  forintban, az írásra ütnek három pecsétet, azután a tőkét fél évvel elébb
                  felmondják: hát az azegyik ember annak a másik
                  embernek tartozik azt a pénzt ugyanazon penészes húszasokban+ visszafizetni; s ha nem fizet, húszesztendős processus vallja kárát; de
                  hogy valaki Ázsia széléről idejöjjön Párizsba, egy akkora papirossal, mint két
                  fidibusz; amin se tanú, se pecsét: azt megmutassa egy idegen embernek, akit sohase
                  látott, s arra az az idegen ember belenyúljon a fiókjába, s a Pesten lefizetett
                  ezüstöt kifizesse neki igazi louisdorokban, ez a mesék közé tartozott előtte.
                  Vajon nem fogja az a bankár őt egyenesen kinevetni ezzel a kívánsággal? Nem löki
                  ki az ajtón? Vagy éppen talán még be is csukatja? A sánta fiskálishoz pedig nem
                  akart fordulni; tehát mégiscsak rá kellett szánnia magát, hogy egy bérkocsit
                  fogadjon, s annak meghagyja, hogy erre az írásban mutatott helyre szállítsa el őt
                  rögtön, és vissza is hozza. Az a bankár címzete volt.</p>
				<p> Béni bácsi eljutott szerencsésen a francia bankár üzletszobájába, s ott
                  előmutatta a váltóját, ugyan fogva az egyik fülét, nehogy az az ember ott a rácson
                  belül kikapja a kezéből, s hirtelen lenyelje.
               </p>
				<p> Az az ember a rácson belül megnézte az aláírásokat, s azt mondta, hogy minden
                  rendben van: aranyban tetszik-e a pénz vagy bankjegyekben?</p>
				<p> Béni bácsi előre bocsátotta, hogy vele németül beszéljenek, s aztán bölcsen felét
                  aranyban, felét bankjegyekben kérte ki a pénznek.</p>
				<p> A bankár pénztárnoka aztán udvariasan felkérte, hogy szíveskedjék a váltóra
                  ráírni a giróját, mikor a pénzt átveszi. Akkor az volt a szokás: nem tudom, most
                  is az-e.</p>
				<p> Béni bácsi ettől a szótól nagyon megijedt. Mit írjon ő? Girót. Micsoda állat az?
                  Nem lehet a valami jó. Neki még otthon keményen meghagyta a mama, hogy semminemű
                  papirosnak alá ne írja a nevét külföldön. Ő nem írja le a nevét sehova.</p>
				<p> Akkor viheti a váltóját vissza, nem kap pénzt.</p>
				<p> Béni bácsi kétségbeesetten hajtatott vissza szállására. Pedig már alig volt annyi
                  pénze, hogy a fiákert kifizesse. Most mit csináljon, ha a váltójára nem adnak
                  pénzt? Éhen kell meghalnia ez idegen országban, és gyalog hazamenni
                  Magyarországba, ennyi tyúkszemmel. Felkereste patrónusát Bálvándyt, s előadta
                  neki, hogy micsoda veszedelemben van. Már akkor pertu voltak, s kedves barátomnak
                  hítták egymást.</p>
				<p> – Mit csináljak, kedves barátom?</p>
				<p> Bálvándy hasztalan tartott neki egész előadást a váltók természetéről, a „giro”
                  nem ment Béni fejébe. Ő inkább meghal éhen, de alá nem írja a nevét semmi
                  váltónak.</p>
				<p> – Hát add ide, majd aláírom én az enyimet – monda Bálvándy –, s arra aztán
                  kiveheted a pénzt a bankártól, miután a pesti bankár saját rendeletére állította
                  ki a váltót.</p>
				<p> Ezt nem értette aztán még csak Béni bácsi!</p>
				<p> Dehogy engedte, hogy Bálvándy az ő váltójára írja a nevét: hátha elrontja vele az
                  egész váltót, s aztán igazán nem kap érte semmit.</p>
				<p>– No hát add ide, kifizetem én a váltód értékét! – monda+ a báró, aztán majd bekasszálom magam. – Mennyiről szól? – Ötezer frank.
                  Itt az ötezer frankod.</p>
				<p>Azzal nem messze ment, csak a chatouille-jáig;+ azt kellett felnyitnia. Belemarkolt, kivett öt darab
                  ezeres bankjegyet, s odaveté az asztalra. Ez a pénz; hol a váltó?</p>
				<p> Béni bácsi reszketve gombolá be a mesés nagyságú összeget, s szörnyen bámult,
                  mikor a báró becsengette a vendéglői szolgát, ráírta az ő váltójára a saját nevét,
                  átadta az idegen cselédnek, elküldte vele a bankárhoz, s tíz perc múlva az idegen
                  szolga már itt is volt azzal a pénzzel, éppen olyan bankjegyekben, s átadta azt a
                  bárónak anélkül, hogy elvesztett volna belőle valamit.</p>
				<p> Béni bácsi el volt kábítva e könnyű pénzzelbánás igézete által. Ez a Bálvándy
                  nagyszerű ember!</p>
				<p> E naptól fogva nem volt Béni bácsinak más óhajtása, mint hogy vajha ő egyszer
                  visszaszolgálhatná Bálvándynak ezt a nagy baráti szívességet, s hasonló fényes úri
                  könnyűvérűséget tanúsíthatna irányában. Ez óhajtását több ízben ki is fejezé
                  előtte. Bálvándy megköszönte, nem volt rá szüksége.</p>
				<p> Hanem egy nap mégis akadt ilyen szerencsés alkalom.</p>
				<p> – Kedves barátom – mondaBálvándy –, hirtelen fel kell
                  vennem egy kis összeget, magam vagyok a váltón az elfogadó, s hiányzik róla egy
                  giróm. Tehát ha azt a szívességet meg akarnád tenni.</p>
				<p> Hogyne akarta volna Béni bácsi? De örült neki nagyon, hogy Bálvándyval egy
                  papírra írhatja a nevét. Azt már megtanulta tőle, hogy az a váltóra írt „giro”
                  semmi bajt nem okoz: az csak olyan, mintha egy szerelmes levélnek írná alá magát
                  az ember; azt akárki megteheti, akárkinek szívességből; az csak holmi kereskedői
                  formalitás. Hogyne írta volna oda a nevét, ha egyéb nem kívántatik tőle. Azt sem
                  nézte meg, mennyi az összeg, mikor van a lejárat. Kinek a rendeletére kell
                  fizetni? Nem az ő gondja az.
               </p>
				<p> És aztán el is felejtette az egész dolgot, s beletelt két hónap, hogy az eszébe
                  sem jutott.</p>
				<p> Ezt a két hónapot folytonos tanulmányozások közt tölté. Tanulmányozta a szép
                  grisette-eket, s tanult tőlük franciául beszélni.</p>
				<p> Csak az az egyfeszélyezte, hogy ez a sánta fiskális
                  mindenütt az útjában ténfereg.</p>
				<p> Egy reggel aztán, mikor éppen a teájához törögette fel a lágy tojásokat Béni
                  bácsi, beállít hozzá egy soha nem látott úr, s azt kérdi tőle, hogy van-e kedve
                  azért, hogy ezta hosszú cédulát megmutatja neki, most
                  rögtön hetvenötezer frankot kifizetni.</p>
				<p> Béni bácsi értett már annyit franciául, hogy ezt a dolgot semmiképpen meg ne
                  értse. Hogy ő fizessen hetvenötezer frankot; azért a céduláért? Sohse látott ő
                  hetvenötezer frankot életében.</p>
				<p> A kellemetlen úr azt kérdezte tőle, hogy nem az ő névaláírása-e ez a bemutatott
                  hosszú fidibuszon?</p>
				<p> Most emlékezett már rá Béni bácsi.</p>
				<p> – Hja kedves mosziő, ez csak „giro”, ezt úgy hívják, hogy „giro”, én itten csak
                  „giro” vagyok. A pénzzel Bálvándy báró tartozik, a gazdag Bálvándy, a gazdag
                  Decséry comtesse férje! Tudja?</p>
				<p> A kellemetlen mosziő biztosítá Béni urat, hogy tudja ő ezt jól, de miután az
                     acceptans nem fizetett a határidőre, tehát a „girón”
                  van a sor; annak kell fizetni hetvenötezer frankot. Ha pedig nem fizet, akkor
                  méltóztassék ezt a másik két urat, aki az ajtóban áll, követni a bérkocsiig és
                  onnan tovább: mert a személyfogság ellene is éppen úgy megadatott, mint az
                  acceptans ellen.</p>
				<p> Béni bácsi erre a szóra elfelejtett franciául, ríva fakadt és diákul beszélt.</p>
				<p> – Tamen ego nihil feci: iste Bálvándy omne fecit. Ego nihil scio; iste Bálvándy
                     scit…</p>
				<p>De biz annak a mosziőnek „scio” – „non scio” – „feci” – „non feci”* mindegy volt, még egyszer megkérdezte Béni bácsitól,
                  fizet-e. No, ha nem, hát azzal átadta az ajtóban álló két mosziőnek, akiknek
                  mindegyike egy két láb hosszú ólmos bottal volt ellátva; azok Béni bácsira
                  feladták a felső kabátját, fejébe nyomták a kalapját, s azzal karon fogva vitték
                  le a bérkocsiig, ott mind a ketten beültek hozzá, egyik melléje, másik szemközt, s
                  szörnyen vigyáztak rá, hogy meg ne ugorjék.</p>
				<p> – Hová visznek, kérem? – rebegé Béni bácsi.</p>
				<p> – A Clichybe – felelé az egyik kérlelhetlen.</p>
				<p> Béni bácsi pedig elgondolta magában, hogy ezekből a párizsi börtönökből az ember
                  egyenesen a guillotinealá kerül; hallotta elmeséltetni
                  a septembrisatio történetét, s nem adott volna ebben az
                  órában a fejéért egy fületlen gombot.</p>
				<p> Egészen kikocsikáztatták a városból, behajtattak vele egy rideg, kevés ablakkal
                  kifelé szolgáló épület udvarára: az a Clichy. Ott azután átadták a porkolábnak,
                  megmondták a numeróját,s a foglár bevezette őt egy
                  hosszú folyosón át egy szobába, ahol már volt akkor egy másik úr is.</p>
				<p> Az a másik úr volt báró Bálvándy.</p>
				<p> A báró nagyon bosszús volt, a bajusza sem volt ma kipödörve, sem a haja
                  felfodorítva; hanem amidőn meglátta Béni bácsit, azzal a kétségbeeséstől elkékült
                  ábrázattal bebukni az ajtaján, amint az zokogva a nyakába borult, és azon kezdte a
                  könyörgését, hogy ne hagyja őt elveszni: akkor nem állhatta meg, hogy el ne
                  kacagja magát, s azontúl megtartotta a régi kedélyét.</p>
				<p> – Minek íratta velem alá azt a „girót” – bömbölt Béni, gyerek módra.</p>
				<p> Bálvándy pedig nevetett.</p>
				<p> – Hát azért, öreg fiú, hogy ha ide kerülök, ne üljek itt magamban, légy itt te
                  is, hogy együtt elmulathassunk. No, hát nem szeretsz ott lenni, ahol én
                  vagyok?</p>
				<p> Béni bácsi kénytelen volt erre a szóra belenevetni a sírása közepébe, hanem aztán
                  azt kérdezé súgva:</p>
				<p> – De nem visznek bennünket innen a guillotine-ra!? Vagy nem deportálnak
                  Algírba?</p>
				<p>– Bizony nem tudom én – monda Bálvándy, kapva a tréfán.+</p>
				<p> Béni bácsi kegyetlenül felsóhajtott.</p>
				<p> – No ne búsulj – biztatá őt Bálvándy –, ha vesszük észre, hogy baj van, egy éjjel
                  leöljük az őreinket, s az ablakból leereszkedünk lepedőkön.</p>
				<p> De ez ellen meg határozottan tiltakozott Béni bácsi; ő nem gyilkol, és még
                  kevésbé ereszkedik le kötélen az ablakból, inkább áttéteti magát innen más
                  szobába; de ilyen merényletnek bűntársa nem lesz.</p>
				<p>– No ne félj semmit, öreg fiú – biztatá Bálvándy –, tréfa az egész, egypár nap
                  alatt kiszabadulunk innen; megesik az ilyesmi sok gentlemanen. Ez gentlelike* tréfa. Már odaizentem a jegyzőhöz, hogy küldje ide a
                  hitelezőmet. Valami ostoba filiszter lehet. Két szóval kiegyenlítem vele a dolgot.
                  Addig pedig reggelizzünk egyet. Mindjárt hozza a foglár a reggelit.</p>
				<p> No iszen, volt Béni bácsinak kedve a reggelihez, kivált amilyennek ő képzelte a
                  tömlöcben kiszolgáltatott früstököt; ahogy azt a vármegyeháznál látta otthon. Azám
                  prófunt, meg cibereleves! Közben egy kis mogyorófa is. (Vajon nem csapják-e meg
                  itt az embert?)</p>
				<p>De aztán elbámult, mikor meglátta, hogy a foglár egész pompás luncheont* terít fel a fogolynak. Szarvasgomba pástétom is van és
                  sherry.</p>
				<p> Jaj, ha ez még itt is szarvasgomba pástétommal és cherryvel él, akkor mégis
                  aligha igaza nem lesz annak a sánta Biróczynak. Hej, csak ő azt a sánta Biróczyt
                  el ne cserélte volna ezzel a báróval soha. Most már egészen felteszi róla, hogy ez
                  minden este el tud veszteni kétszázötvenezer frankot. Így azután persze, hogy a
                  nagymogul maga is az adósok börtönébe jut. Csak az a sánta Biróczy jönne még elő
                  egyszer!</p>
				<p> Dehogy tudott Béni egy falatot is enni, akárhogy kínálta a báró.</p>
				<p> A foglár jelenté kis idő múlva, hogy eljött az ügyvéd, aki az elfogatási
                  parancsot kieszközölte ellenük.</p>
				<p> Hadd jöjjön be!</p>
				<p> Sánta Biróczy lépett be az ajtón.</p>
				<p>Béni bácsi repült a megszabadító angyal elé, átkarolta, összecsókolta, kedves
                  Biróczy bácsinak nevezte: „látja, mivé lettem, szabadítson meg innen.+”</p>
				<p> Biróczy pedig azon igyekezett, hogy saját magát kiszabadítsa Béni bácsi karjai
                  közül, s aztán igen hidegvérrel mondaneki:</p>
				<p>– Nem kellett volna önnek ide iparkodni; de mármost ha+
                  itt van, hát üljön le csendesen, fogja a fejét a kezébe,+ s várja el, hogy mit végezek én ezzel a másik úrral itten.</p>
				<p> – Ah, tehát ön az, aki engemet elzáratott? – kérdé Bálvándy, egyik lábát a
                  másikra vetve s fogait piszkálva; amiért megint viszont Biróczy az egyik lábát egy
                  szék támláján keresztül tette, s úgy diskuráltak egymással.</p>
				<p>– Igenis, én vagyok az ön váltótulajdonosának a megbízottja.+</p>
				<p> – Röviden! Mennyibe kerül, hogy innen kiszabaduljak rögtön?</p>
				<p> (– De velem együtt! – kiálta közbe Béni bácsi!)</p>
				<p> – Ön tudni fogja. Hetvenötezer frank a váltóadósság.</p>
				<p>– Azt tudom. De most pénzem nincs. Birtokaim jövedelme tízszer annyira megy, mint
                  ez a tartozás. Én azonban nem várhatok addig, míg igazgatóim+ a pénzt utánam küldik. Ön ismeri helyzetemet. Nekem ki kell szabadulnom
                  még ma. Elég lesz-e, ha az ön megbízójának kötelezvényt adok százötvenezer
                  frankról, amit jószágaimra rögtön betábláztathat?</p>
				<p> – Nem kell neki kötelezvény. A pénz kell neki, vagy fogva marad ön.</p>
				<p> – De mikor kétszer annyit ígérek teljes biztosíték mellett. Száz percent
                  nyereséget.</p>
				<p> – Nem kell neki semmi nyereség.</p>
				<p> – De hát ki az ördög az a hitelező?</p>
				<p> – Egy asszony.</p>
				<p> – Hogy híják?</p>
				<p> – Sátory Csollán Katalin.</p>
				<p>– Ahá! – kiálta fel Bálvándy, s most már felugrott a székéről. – De már így értem
                  a dolgot. Ön Csollánné megbízásából kísért engem ugye mindenüve?+</p>
				<p> – Alighanem.</p>
				<p>– Most már tisztában vagyok. Ez hát asszonyi bosszú. Lássa ön, egyszer éppen így
                  jártunk mi együtt azzal a szép asszonnyal gyöngéd utazáson, éppen így elvesztettem
                  Homburgban a pénzemet, éppen így kerültem a Clichybe; akkor ez az asszony engem
                  kiváltott innen, megszabadított a hitelezőimtől; én pedig juxot* csináltam belőle, hogy akkor+
                     itthagyjama faképnél, s megszökjem+ tőle. Most megkaptam a tromfot. Ugyebár ez így volt
                  kicsinálva, hogy ön utánam járjon, a váltóimat összevásárolja, aztán a mézeshetek
                  kellő közepett megragadja a galléromat, s elcsukasson a feleségem mellől? Erről
                  ismerek arra a szép asszonyra. Bosszúálló istennő!</p>
				<p> Biróczy fejének bólintásaival hagyá helybe Bálvándy mondatait. Béni bácsi pedig
                  messze feltátotta a száját azutolérhetlen
                  magyarázatára a siralmas történetnek; amibe belekeveredni az ő nagy fejének ugyan
                  semmi oka sem volt.</p>
				<p> – No már most Béni pajtás – szólt nevetve Bálvándy –, csak vessük meg az ágyunkat
                  idebenn, s tegyük magunkat egész kényelembe, mert az, aki most bennünket egy
                  lepkefogóval elcsípett, innen ugyan addig ki nem ereszt, míg a feleségem otthon
                  pénzt nem kerít, s vagy ő engem, vagy téged az anyád innen valahogy ki nem
                  vált.</p>
				<p> Ez volt pedig az a szó, amitől Béni bácsi újra sírva fakadt.</p>
				<p> – Jaj! a mama! Az édes mama,ha megtudja, hogy a fia
                  tömlöcbe került, idegen országban! Kedves édesjó
                  Biróczy. Ne hagyjon itt. Maradjon itt velem. Siessen haza. Mondjon el mindent a
                  mamának, de ne szóljon neki semmit arról, hogy hol vagyok. Vigyenek haza, ne
                  hagyjanak itten! Adják át a majorátust Kálmán öcsémnek; aztán jöjjön az ide, üljön
                  a helyembe; én meg hadd megyek haza a kis szobába, ahol a taplósipkám áll. Nem
                  kell nekem ez a Párizs!</p>
				<p> Aztán elővette a köhögés és prüsszögés,hogy nem
                  tudott tovább beszélni.</p>
				<p> Biróczy pedig megmondá az ultimátumot a bárónak.</p>
				<p> – A jegyzőnél le van téve a meghatalmazás. Amikor tetszeni fog önnek fizetni, az
                  átveendi; én még ma utazom vissza Pestre.</p>
				<p> – „Re quasi optime gesta!”</p>
				<p> – Igenis. Legjobban végezve az ügyet.</p>
				<p> – Tisztelem a szép kliensnőjét.</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> Mikor Biróczy Pestre visszaérkezett, első dolga volt Csollánnéhoz elmenni. A szép
                  delnő arca ragyogott a diadaltól, mikor megtudta, hogy terve milyen tökéletesen
                  sikerül. Ismerte ő Bálvándyt jól, tudta, hogy az vesztegetni fog, adósságokba
                  keveredik; bizonyos volt felőle, hogy mézesheteibe egy ilyen tréfás epizódot
                  sikerülend bejátszania.</p>
				<p> – Hah! – monda,szép fogait összeszorítva, s két kicsi
                  öklét egymáshoz ütve –, „az egyik” már megkapta, amit kellett.</p>
				<p>Biróczy felnézett sovány múmiaképével a dactól piruló istennői arcba és gondolta
                  magában: „én tudom, hogy ki az a másik”.</p>
				<p> Biróczyval egyidejűleg érkezett Pestre Dorothea grófnő is.</p>
				<p> Katinka megtudta, hogy a grófnő keservesen kikelt őellene a társaságokban, gonosz
                  asszonynak nevezte, amiért a férjét az adósok börtönébe záratta.</p>
				<p>– Haha! – kacagott fel Katinka –, de hát még akkor milyen gonosz leszek, amikor
                     kiszabadítom!</p>
				<p> Ismerte Katinka a viszonyokat jól. Akár előre megmondhatta volna, hogy mit fog az
                  öreg Decséry mondani az ő kedves unokájának, mikor az sírva panaszolja el neki
                  nagy szerencsétlenségét, hogy nászútjáról egyedül kellett visszatérnie férje ott
                  maradt a Clichyben.</p>
				<p> „Nagyon jó helyen van ott. Csak hadd maradjon ott.”</p>
				<p> Ez volt az öreg véleményeés nem más. Semmi könyörgés
                  nem volt képes megindítani, hogy pénzes ládáját megnyissa vejeurának
                  kiszabadítására.</p>
				<p>A hercegnő pedig nagyon restellte a dolgot, mert az ő műve volt Dorotheának
                  Bálvándyval végbement házassága, de annyi pénze senkinek sem+ volt. Kölcsönt kellett keresni. Egy mentő gondolatja támadt. Felkészült
                  az útra Dorotheával együtt, s megtették a hosszú utat télvíz idején Bécstől az
                  alföldi pusztáig, ahol Tóth Máté uram lakott.</p>
				<p> A parasztcsalád óh milyen nagy örömben volt, mikor úri vendégeit szegény házában
                  elfogadhatá. – Csak most tudták meg, hogy Dorothea már asszony. Jaj de milyen
                  sápadt!</p>
				<p> A hercegnő aztán elmondta őszintén, hogy unokája szenved, mert férjének adósságai
                  vannak, miket ki kell fizetni; de nagyatyjától nem akarnak kérni, inkább idegentől
                  vesznek fel kölcsön; ezért fordultak Tóth uramhoz.</p>
				<p> A jámbor földműves pedig azt hitte, hogy a világon minden ember oda jut el, ahova
                  elindult: és így nem is képzelt egyebet, mint hogy Dorothea Kálmánhoz ment nőül,
                  akivel olyan nagyon szerették egymást; a nagyasszony, a Jenőyné, bizonyosan
                  zsugoriskodik, nem ád nekik pénzt, s most amiatt zavarban vannak. Annálfogva a
                  legnagyobb szívességgel biztosítá az úrhölgyeket, hogy a legjobb helyre jöttek
                  hozzá; az utolsó garasát is kész volna odadniDorothea
                  grófnő férjeért, csak parancsoljanak vele. Ez pedig nagy mondás volt, mert Tóth
                  Máté uramnak csak egy raktárát kellett megnyitnia, ha rongyos hetvenötezer frankot
                  ki akart rázni a dolmányujjából.A felesége is
                  biztatta, hogy bizony csak adjon amennyit kívánnak.</p>
				<p> A hercegnő teljes biztosítékot ígért; nemcsak ő és unokája fogják aláírni a
                  kötelezvényt, hanem maga a báró is.</p>
				<p> – Miféle báró? – kérdé megdöbbenve Tóth Máté uram.</p>
				<p> – Hát báró Bálvándy, Dorothea férje.</p>
				<p> – Báró – Bálvándy – a grófnő – férje? – ismétlé apróra szaggatva a mondást Tóth
                  Máté uram, s nagyon hosszúra nyúlt egyszerre a képe, míg feleségének a szemei úgy
                  tettek, mintha tormareszelésből kerültek volna elő.</p>
				<p> – S mennyi volna az, amire szüksége volna? – kérdé fanyar hangon Tóth Máté
                  uram.</p>
				<p> – Hetvenötezer frank.</p>
				<p> Tóth Máté uram aztán a vállábahúzta nyakát nagy
                  alázatosan.</p>
				<p> – Hol venne annyi pénzt egy ilyen szegény paraszt ember, mint én. – S elkezdett
                  aztán paraszt módra panaszkodni, hogy nincs ára semminek, nem tudnak eladni se
                  búzát, se ökröt; gyapjú, kender mind a nyakán veszett, marhadög is volt; kénytelen
                  lesz jármos ökröket vásárolni; míg utoljára az kerekedett ki belőle, hogy neki
                  magának is kölcsön kellene valahol felvenni pénzt, csak kapna valahol. Egyszóval
                  nagy lett egyszerre a házánál a nyomorúság.</p>
				<p> Vették-e észre a változás okát az úrhölgyek? Annyi bizonyos, hogy üres kézzel
                  tértek vissza Bécsbe.</p>
				<p> Semmivel sem nagyobb szerencsével járták be a világot Bálvándy jószágigazgatói.
                  Hitelintézetek, takarékpénztárak akkor nem voltak az országban. A bécsi bank
                  magyarországi földbirtokra nem hitelezett, nem is tehette, hiányos
                     telekkönyvezés miatt; hisz fel sem voltak mérve a
                  nagy jószágkomplexumok. Magánhitelező pedig ijedten
                  csapta be a ládáját, mikor azt a szót hallotta, hogy a kölcsönveendő pénz egy, az
                  adósok börtönében ülő főúr kiszabadítására kerestetik. Ez átkozott rossz
                     investitió. Azzal a biztatással nehéz valakitől
                  pénzt kiénekelni, hogy majd az ő pénzével egy második hitelező fog kielégíttetni;
                  sohasem tudhatja, hogy akad-e majd egy harmadik hitelező, akinek a pénzével meg
                  majd őtet fogják kielégíteni. Az idei termények pedig már rég el voltak adva,
                  semmi kilátás, hogy három-négy hónapnál hamarább a 75 ezer frankot
                  előteremthessék. Milyen roppant idő a mézeshetek korszakába beleékelve!</p>
				<p> Még az a lehetőség lett volna, ha az öreg Jenőyné nagyasszony elbúsúlja magát, s
                  hogy Béni fiát hazakapja, kifizeti a fatális tartozást Csollánnénak, s aztán ő
                  egyezkedik ki Bálvándyval.</p>
				<p> Biróczy azonban feléje sem ment Jenőynének Párizsból hazatérve; s mikor a
                  nagyasszony rajtarontott, s követelte, hogy hova tette az ő fiát, még Biróczynak
                  állt feljebb; előmutatta a nagyasszony saját levelét, melyben meghagyja neki, hogy
                  eressze Bénit a maga esze után. Ő hát Berlinen túl nem is törődött vele; ő azután
                  Csollánné megbízásából, annak a költségén utazott. Ő nem tehet arról, ha
                     Benjáminúr Bálvándy báró dolgába beleártotta magát.
                  Most már ülhet ott, amíg Bálvándyt kiváltják.</p>
				<p> – De hisz ez iszonyú szégyen, gyalázat! – sopánkodék a nagyasszony.</p>
				<p> – Dehogy az. Dicsőség. Ha hazajön, híres ember lesz belőle.</p>
				<p> – Menjen a pokolba! Sok-e az a pénz, amiért be vannak csukva?</p>
				<p> – Bagatell! Hetvenötezer frank.</p>
				<p> – Hüh! hetvenötezer micsoda? Hisz az egy egész domíniumnak az ára.</p>
				<p> – Azt hiszem, hogyha a nagyasszony a garmadi birtokát eladná, azért kapna annyit,
                  s kiválthatná Bénit vele.</p>
				<p> – Ejh, mit? Azt nem adhatom el; az ősi birtok; az Kálmánnak az öröksége, ha
                  egyszer én meghalok.</p>
				<p> – De mit törődik a nagyasszony Kálmánnal? Hamarább meghal az, mint a
                  nagyasszony.</p>
				<p> – Maga infámis ember! Éles késeket forgat meg a szívemben.</p>
				<p> – Én csak prókátor vagyok; aki tanácsot ád. Eladhatja bátran a nagyasszony Kálmán
                  ősi birtokát, s kiválthatja rajta Béni fiát.</p>
				<p> Jenőyné dühbe jött erre a jó tanácsra: tudta, hogy csupa keserű gúny van abban.
                  Összehurkolta a hímzett tarisznyáját, mintha a szívét
                  is belehurkolná, s megindult az ajtó felé. Mikor aztán fogta a kilincset, azt
                  mondá Biróczynak:</p>
				<p> – Azért sem váltom meg egyiket is! Aki bolond, legyen bolond. Az egyik haljon meg
                  hát éhen, a másik a tömlöcben; maga pedig sánta ördög – a kötélen!</p>
				<p> Azzal becsapta maga után az ajtót.</p>
				<p> Biróczy pedig azontúl minden harmadnap kapott egy levelet Párizsból, Béni
                  bácsitól: maszatos, cirmos, pocás leveleket, kétszer összegyűrt, spanyolviaszkkal
                  elégetett, ferde leveleket, girbe-gurba sorokkal beírt leveleket; később fáin
                  papirosra írt, nefelejcsfüzérekkel körülvett, csipkés szegletű szerelmes
                  leveleket, amikben könyörög, hogy szabadítsa ki őtet e siralmas fogságából, mert ő
                  nem állja ki tovább, ő felakasztja magát. Ezeket a leveleket mind elküldözte
                  Biróczy a nagyasszonynak.</p>
				<p> Talán maga Bálvándy sem volt türelmetlenebb szűk szállásán. Pedig az is próbát
                  tett leveleivel mindenütt: írt nejének, ipának, napának, az öreg Decsérynek,
                  tiszttartóinak, Kalender úrnak, Biróczynak; legkisebb siker nélkül. Senki sem
                  segített rajta.</p>
				<p> Mikor aztán már nagyon sokáig tartott ez a rossz mulatság; mikor már elmúlt két
                  hónap, három hónap; akkor egyet gondolt Bálvándy, s még egy levél írására szánta
                  el magát.</p>
				<p> Az a levél szólt Katinkának.</p>
				<p> Tíz nap múlva e levél elküldése után aztán itthon volt Bálvándy.</p>
				<p> Hanem azontúl, hogy visszaérkezett, mindig nagyon ki voltak sírva a szemei
                  Dorothea grófnőnek.</p>
			</div>
			<div type="chapter">
				<head> A jég hátán </head>
				<p>Dicső úttörői a magyar múzsának, kik „akkor” átjártatok a Duna jegén a művészet
                  oltárán áldozni! (igazán áldozni.)*</p>
				<p> Otthonotok nem volt; saját háza még nem volt Magyarország fővárosában a magyar
                  színészetnek. Idegen művészet háza fogadott be zsellérül, idegen színigazgató
                  engedett át számotokra kegyelemből egy napot egy héten:
                  a legrosszabb, a legsoványabb napot: a pénteket.</p>
				<p>Üveges hintó sem várt rátok, mely Budáról áthordjon Pestre; de meg lánchíd* sem volt, melyen a hintó átjöhetett volna, a
                     hajóhidat kiszedték a jég elől; s mikor
                  visszatértetek, otthon nem várt rátok meleg szoba, meleg étel.</p>
				<p>És ti mégis törtétek az utat: átjártatok a zajló Dunán,* ingó lélekvesztőn, később a jég hátán, fagyban, hóban, gyalog, éhezve,
                  fázva, pirulva a szégyentől,és pirulva a dicsőségtől,
                  és pirulva a hideg téli széltől.</p>
				<p> És az újságok nem voltak tele keserves panaszaitokkal!</p>
				<p> Késő éjjel, hosszú előadás után, mikor már minden lélek alszik, még a város
                  olajlámpái is, akkor látják (kik látják? a partőr és a csillagok), hogy botorkál
                  hosszú zilált sorban egy csoport didergő ember a ropogó havon, keresztül a Duna
                  jégburkolatán, némelyik pálcája végére akasztva batyuját, mások párosával cipelve
                  fedett kosaraikat. A hideg éjszaki szél vígan seper végig a sík jégmezőn, s
                  arcaikba veri a sziporkázó havat. – Királyok és királynék azok, kik a hónuk alatt
                  viszik koronájukat s batyuban biborpalástjukat.</p>
				<p> A szél eltakarja nyomaikat hóval, s másnap (– és negyven év múlva) nem tudja
                  senki, hogy ők itt jártak.</p>
				<p>És mégis itt jártak! És örömmel várták a keserves péntek napot, hogy mint egy
                  tolvajbanda, mely nemzetének dicsőséget lopni jön;* mint cigánycsapat, mely lyukas
                   becsületünket foldozni
                  *+ bandukol, hogy új lelkesedéssel léphessenek föl az
                  idegen ház fényes termében, s bizonyságot tegyenek róla, hogy még „él a
                     magyar”.</p>
				<p> És mily fényes bizonyságot!</p>
				<p> Mindenki sajnálta őket. Igenis, sajnálta; ez volt az érzés. Hogy kell ilyen szép
                  tehetségeknek a szűk, ismeretlen ködös világban, dicstelen elveszni! Ha más nemzet
                  művészei volnának, világra szólna a hírük, pompában, kényelemben élnének.</p>
				<p> Jöttek hozzájuk idegen színigazgatók, kik csábító
                  ajánlatokat tettek nekik, hívták őket Bécsbe, Drezdába, Majlandba, gazdagon
                  biztosított szerződések mellett. És volt tehetségük hozzá, hogy bármely más nemzet
                  nyelvén képezhessék tovább magukat, mert megtették kérkedésből, mint színlapjaikon
                  olvasható, „hogy lássa a világ, mit tud a magyar?” hogy játszottak Pécsett
                  németül, Ráckeviben szerbül, Bukurestben románul egypár
                  darabot, nemzeti fraternizáláskor; tehát elmehettek
                  volna, nyitva volt előttük a világ minden ajtaja.</p>
				<p> De a szívük volt ide nőve ebbe a földbe, az nem eresztette őket; gazdagság,
                  dicsőség csábjai nem bírták azt innen kitépni; részvétlenség, mostoha viszonyok,
                  szenvedések nem bírták kiszárasztani innen.</p>
				<p> És ők minden pénteken áthozták kopott palástjaikat és fényes tehetségeiket a jég
                  hátán az „idegen” Pestre.</p>
				<p> Egy péntek napon Aszályi sorba futkározta az előadásra átjött magyar színészek és
                  színésznők öltözőszobáit, meghívogatta őket ma estére előadás után egy kis
                  vacsorára Csollánné őnagyságához.</p>
				<p> Mi volt Aszályi Csollánnénál? Lótó-futó, mindenes, titkár. A színészekre nézve
                  pedig kritikus, ingyenjegy, potyacimbora.
               </p>
				<p>Az ilyen meghíváson az illetők természetesen hogy kaptak. A bizony éppen nem lesz
                  rossz, az előadás után ahelyett, hogy az ember neki indulna bujdosni a jégen
                  keresztül haza Budáig a fűtetlen farkasordítóba, s keresni az üres fiókot, hogy
                  kerül-e ki még belőle valami szalámimaradék, bizony, ahelyett beleülni az üveges
                  hintóba, elkocsikázni az úri lakásba, hozzáülni a pompás lakomához, s reggelig
                  elpoharazgatni, sőt még talán egy kis „parázs” ferbliben* némi útiköltséget is beszerezni a könnyűvérű uraságoktól. – Mindannyian
                  csókolták a kezeit a nagyságos asszonynak: nem fognak elmaradni.</p>
				<p> Csak Cilike köszönte meg szépen a nagyon megtisztelő meghívást: ő nem mehet el a
                  lakomára, neki haza kell sietni, mert kisfia magában van otthon a dajkával. Ez
                  valóban eléggé érvényes indok. Hanem Bányaváry csak menjen oda és mulasson. Majd
                  őtet elkíséri a színházi szolga, ki a színpadi ruháját kosarastul utána viszi.</p>
				<p> Cilike különben is hozzá volt már ehhez szokva; gyakran ment egyedül haza Budára.
                  Bányaváry ilyenkor elmaradt Csollánné teaestélyén; de Cilike annak is örült, hogy
                  odajár: az tisztes társaság; onnan férje mindig józanul kerül haza, tartja
                  fogadását, bort nem iszik, csupán teát; az pedig ártatlan dolog.</p>
				<p> Tehát Cilike egészen megnyugodott abban, hogy majd egyedül fog hazamenni a szolga
                  kíséretében. Aszályi nem is igen erőtette tovább.</p>
				<p> Éppen Jenőy Kálmánnak egy új darabját adták, ő maga is megjelent a színpadon; őt
                  is meghívta Aszályi Csollánnéhoz, amire Kálmán azt felelte, hogy ha lehet,
                  elmegy.</p>
				<p> De hát nem lehetett.</p>
				<p> Mert az történt, hogy az idő, erős déli szél mellett nagyon meglágyult volt,
                  tavasz felé kezdett már járni, a Dunán a jég nagyon meggyengült, szekerek már több
                  nap óta nem járták, s még hozzá az egész előadás alatt szakadt az eső, ami a jeget
                  még jobban felporhanyítá; amiből az lett, hogy mikor Cilike az előadás után
                  öltözőszobájából kilépett s a színházi szolgát felkérte, hogy a kosárba kötött
                  ruháit hozza át utána Budára, az kereken kimondá, hogy ő biz az apja üdvösségeért
                  sem megy ma át Budára, mert a jég csupa korhadt már, s neki csak egy nyaka van,
                  azt pedig nem kockáztatja. Nem is állt tovább szóba senkivel, hanem valamelyik
                  búvó ajtón át megszökött, Cilikét magára hagyva, hogy keressen ahol akar magának
                  Budára kísérőt.</p>
				<p> A szegény asszony meg volt ijedve. A színpad üres volt már; a színészek mind
                  elsiettek a vidám lakomára, Bányaváry is; csak a lámpaoltogató volt még jelen, az
                  pedig azt a tanácsot adta neki, hogy legjobb lesz, ha ő is utánuk megy. Csollánné
                  bérkocsija még itt vár. Hogy is menne ily cudar időben neki a Duna jegének, ahol
                  senki sem kószál már.</p>
				<p> De Cilikénekpedig haza kellett menni, mert kisfia
                  otthon volt.</p>
				<p>Künn sötét volt, az eső esett; az órák tizenegyet vertek; és ő el volt szánva,
                  hogy egyedül is átmegy Budára. Óh, egy anyának a bátorsága olyan nagy,+ mint a nőfarkasé,mikor
                  gyermekét félti. Mit annak az éjszaka, a vihar, a rémek?</p>
				<p> Nekiindult, hogy megy haza egyedül.</p>
				<p> Mikor aztán az előcsarnokba kiért, egy oszlop mögül egy férfi alak lépett
                  eléje.</p>
				<p> Kálmán volt.</p>
				<p> – Megvártalak. Tudtam, hogy senki sem lesz, aki hazakísérjen ebben az időben. Te
                  pedig okvetlen haza akarsz menni. Hát nyújtsd a karodat, s kapaszkodjál belém.</p>
				<p> Óh mint meg volt nyugasztalvaszegény asszony!</p>
				<p>Hát mégis van egy lélek a földön, aki az ő lelkével együtt gondolkozik,+ aki óhajtásait kitalálja, akinek a karjára
                  támaszkodhatik, aki őt szereti: egy testvér…</p>
				<p> Átfonta Kálmán karját, hozzá simult, hogy egy esernyő alatt jobban védve
                  legyenek; rebegett neki valami olyast, hogy „áldjon meg az Isten!” s azzal
                  nekiindultak a zimankós zápornak egyedül.</p>
				<p> Magyarország két ragyogó géniusza.</p>
				<p> A Duna-partra érve, a partőr figyelmezteté őket, hogy a jégen járni már
                  életveszélyes dolog; minden órán várják, hogy megindul.
               </p>
				<p>– Nekem át kell mennem! Nekem kisgyermekem van odaát! – kiálta+ szenvedélyesen a nő, s magával ragadta kísérőjét.</p>
				<p>Könnyen volt öltözve, lábain vékony brünell cipők (a gumi felcipők* még akkor nem voltak feltalálva), s az idő és az út nem
                  volt ez öltözethez való.</p>
				<p> A szél szemközt vágta nekik a záport s az esernyőt hasznavehetetlenné tette, a
                  jég fölött már néhol magasan állt a víz, s nem lehetett tudni, lék-e az ott vagy
                  esővíz tócsa. A sötétben semmi lámpafény nem világítá meg a veszélyes utat, úgy
                  kellett nyomot nyom után keresve előre botorkálniok.</p>
				<p>Egy helyen már meg volt repedve a jégburkolat s alulról fölfelé tolt jégtáblák+ torlaszolták el az utat. Kálmán karjára vette Cilikét,
                  így emelte át a jégtorlaszon.</p>
				<p> Tovább hatoltak.</p>
				<p>A nő öltönye, lábai csuron vízvoltak már, s ekkor
                  megállt az eső, megfordult a szél, megint csípős hideg kezdett lenni; az ázott
                  öltöny csonttá fagyott rajtok.+</p>
				<p> A budai parton már nagy szakadások voltak a jégen, s ott keresztbe tett deszkák
                  szolgáltak átjáróul.</p>
				<p> A vékony jégtábla úgy hajlott lépteik alatt, úgy ropogott, mikor végig haladtak
                  rajta.</p>
				<p> „Óh gyermekem, óh kisfiam!” – rebegé magában az anya.</p>
				<p> Ne remegjetek! Ha az a jég olyan vékony volna, mint a papír, nem szakadna az le:
                  a ti fejeteket egy-egy csillag őrzi, mely nem hagy elsüllyedni!</p>
				<p> A budai partnál el volt már válva a jég a parttól, hanem egy csónak volt kikötve,
                  eshető életveszélyben mentőszerül; azt a csónakot
                  Kálmán odahúzta a jég széléhez esernyője fogantyújával, s azon keresztül
                  kijutottak a partra.</p>
				<p> Onnan aztán sietve mentek a színésznő lakásáig. A sietségben az a jó volt, hogy a
                  rájuk fagyott öltöny ismét átmelegedett.</p>
				<p> Szerencsésen elérkeztek haza. „Nincs semmi baj?” – kérdé Cilike még a bezárt
                  ajtón át a cselédtől, ki a kapunyitásra elősietett.</p>
				<p> „Semmi baj, a kicsike alszik.”</p>
				<p> Akkor aztán meg volt vígasztalva egészen.</p>
				<p> – Isten veled! – szólt Kálmán, mikor Cilikét már jó helyen tudta; – én sietek
                  vissza.</p>
				<p> – Vissza? – rebegé Cilike. – Ugyanazon borzasztóúton?
                  Ah, én nem eresztelek.</p>
				<p> – Pedig vissza kell mennem.</p>
				<p> – Nem. Nem! Én nem eresztelek. Szerencsétlenség ér. Halálos beteg fogsz lenni.
                  Maradj itt nálunk.</p>
				<p> – Nem maradok itt nálatok, nem ér semmi szerencsétlenség: visszamegyek.</p>
				<p> És azzal beerőteté Cilikét az ajtón, s maga sietett vissza a Dunához.</p>
				<p> A szél egészen megfordult s erős északi széllé vált: a jég elindulását ez szokta
                  siettetni.</p>
				<p> Szerencsére a budai parton senki sem őrködött, aki az olyan embereket elfogdossa,
                  akik a halálveszedelemmel dacolni akarnak.</p>
				<p> A mentőcsónak még mindig ott lebegetta vízen, annak
                  az ormáról át lehetett szökni az ingó jéglapra, s aztán vissza ugyanazon az úton,
                  melyen idáig jött.</p>
				<p> Egy pislogó lámpa a pesti parton adott irányt, hogy merre menjen. Kettős oka volt
                  sietni.</p>
				<p> Mikor a pesti partra felkapaszkodott, három gyorsan egymásután következő villanás
                  riasztotta fel az éji sötétséget, s azután három dördülés az éji csendet.</p>
				<p> A gellérti ágyúk villámai és dördülései voltak azok, mik a jég megindulását
                  jelzék.</p>
				<p> A Margitsziget táján egy fehér vonal támadt a barna jéglap fölött, mely egyre
                  tovább terjedt, s tompa harsogó moraj emelkedett a távolból.</p>
				<p> Nemsokára aztán a pesti parton is hangzott a három ágyúlövés, annak jeléül, hogy
                  itt is kezd indulni a jég.</p>
				<p> Kálmán futott haza, ha egy óranegyedet késik, a mozgó jégtáblák közül kell
                  kimenekülnie.</p>
				<p> Amint hazaért, hirtelen levetette átázott ruháit s átöltözött Csollánné
                  estélyéhez.</p>
				<p> Ízetlenség lett volna tőle a meghívást el nem fogadni. Miért is kerülte volna e
                  nőt? Hiszen nem szerette már.</p>
				<p> Katinka termei azon időkben mindig nyitva voltak a hazai tudósok és művészek
                  számára. Nem is pusztán szeszély volt az tőle.</p>
				<p> Mikor Kálmán megérkezett, már a vendégek mind együtt voltak. Már a teázáson át is
                  estek; csak a vacsora volt még hátra.</p>
				<p> Katinka is szívélyesen fogadta az utoljára érkezőt, s nem kérdezte tőle, hogy hol
                  késett olyan sokáig.</p>
				<p> – Most még csak Bálvándy van oda – mondá Aszályi, ki udvarmester, kukta, felszelő
                  és kulcsár volt Katinkánál.</p>
				<p> – Arra nem várunk – mondá Katinka.</p>
				<p>– De hisz az nem is jön ma el. Az jó helyen van most! – monda+ Aszályi és Kálmán szemébe vigyorgott.</p>
				<p> Hát hiszen hogyne lehetne jó helyen Bálvándy? – gondolá magában Kálmán, hanem
                  azért mégis oly valami sértőnek, oly valami kiállhatatlannak találta ezt a
                  vigyorgást Aszályi pofáján, hogy nem tudott menekülni attól a gondolattól, hogy
                  őneki ezt a vigyorgást onnan valami drasztikus módon kellene letörülni.</p>
				<p> No, de azután igen jól mulatott minden ember. Jött a pompás vacsora, melynél
                  Aszályi, ki bortöltögető, tósztmondó, anekdotaregélő volt Katinkánál, az egész
                  társaságot derült kedélyben tudta tartani.</p>
				<p> Egy-egy jó cimbora sajnálta nagyon, hogy Bálvándy mért nincs itten most.</p>
				<p> – Dejsz az jó helyen van! – felelt mindannyiszor Aszályi, s hunyorgatással
                  jelezé, hogy ő meg is tudná nevezni azt a nagyon jó helyet.</p>
				<p> Kálmán azt gondolta, hogy mindez az ő bosszantására mondatik, s fel sem
                  vette.</p>
				<p> Ő csak arra gondolt, hogy milyen jó volt neki a jégen visszajönni; ha most odaát
                  rekedt volna, még Cilike nevét rágalmazhatták volna őmiatta.</p>
				<p> Ismét lőttek a budai várfok ágyúiból; az étterem ablakai reszkettek bele.</p>
				<p> A mulató társaság közül valaki azt mondta: most indul a jég.</p>
				<p> Más azt felelte rá: ugyan jó, hogy mi nem vagyunk rajta.</p>
				<p> De hát arra, aki pár óra előtt a jégen keresztül futott, hogy kis gyermekénél
                  lehessen, senki sem gondol?</p>
				<p> No, az bizonyosan jó helyen van már.</p>
				<p> Kálmán Bányaváry arcára figyelt. Az nem ivott bort: állhatatos volt. Hanem
                  amellett ragyogott a jókedvtől.</p>
				<p>Vacsora után a színészek összeálltak kvartettet énekelni. Majd a házi úrnő ült le
                  zongorája mellé, s művészi játékával elragadá a társaságot. Aszályi a társaság
                  nevében unszolni kezdé Bányaváryt, hogy énekeljen el valami szép szonátát.*+ Az rá hagyta magát venni, s eléneklé az Erlkönig* dalát; Katinka kísérte énekét a zongorán.</p>
				<p>És Kálmán gondolta magában: Cilike most tán éppen ezt a dalt dúdolja kisgyermeke
                  bölcsője felett: a szél dörömbözése az ablakon a kíséret* hozzá.</p>
				<p>Kálmán el nem távozott a teremből, mikor a vendégek nagy része a kártyázó
                  szobákba vonult vissza, s két arcot kísért mindég+
                     figyelemmel. S mentül tovább figyelt+ rájuk, annál jobban összeszorult a szíve.</p>
				<p> Később táncolni kezdtek, zongoraszónál. Katinka a jókedvű színésznőkkel versenyt
                  táncolt. Kálmánnak békét hagytak. Valaki elhíresztelte róla, hogy mellbeteg.</p>
				<p> A reggel is együtt találta a mulatozókat.</p>
				<p> Még akkor is jutott eszébe valakinek felsóhajtani Bálvándy után.</p>
				<p> De hisz az most nem jöhet.</p>
				<p>Reggel Katinkának az az ötlete támadt, hogy ki kellene+
                  kocsikázni a Duna-partra, megnézni a zajló jeget. Rögtön bérkocsikat hozatott
                  Aszályival, ki lovászmester, forspontbiztos volt nála,
                  s az egész vendégsereggel kihajtatott a Duna-partra. Kálmán oda is elment
                  velük.</p>
				<p> A Duna zajlása nagyszerű volt. Egész jégtorlatok rohantak sebesen a megdagadt ár
                  fölött s ropogva omlottak egymásba, házmagasra feltolulva.</p>
				<p> – Vajon Cilike hazajutott-e az éjjel? – kérdé a bámulat közepett egy kíváncsi
                  soubrette.</p>
				<p> – Óh az bizonyosan otthon van – vigasztalá meg Bányaváry. És még egyszer eszébe
                  jutott valakinek előhozni, hogy az a Bálvándy mért nincs most itt.</p>
				<p> – De hisz az most nem jöhet ide! – mondaAszályi
                  furfangos arccal.</p>
				<p> Egyik partról a másikra átmenni még gondolatnak is képtelenség volt. Katinka azt
                  a szeretetreméltó indítványt tette kedves vendégeinek, hogy mármost őmiatta
                  mindannyian ideát rekedtek:tehát menjenek vissza az ő
                  házához, s maradjanak ott addig, amíg a Dunán ismét át lehet kelni; mely kedves
                  indítvány közlelkesedéssel fogadtatott, csupán Kálmán köszönte meg azt a maga
                  részéről: neki Pesten van itthon, ő hazamehet. Haza is ment, senki sem
                  tartóztatta.</p>
				<p> Amint azonban a Váci utcán végighaladt, szemközt találkozott Bálvándyval. Azért,
                  hogy kedvesét nőül vette, nem kerülte őt ki Kálmán, sőt mint régi ismerőssel
                  minden találkozásnál szóba állt vele.</p>
				<p>– Az éjjel sokat emlegettünk Csollánnénál – monda+
                  Kálmán. – Mért nem jöttél el?</p>
				<p> Bálvándy vállat vont.</p>
				<p> – Én nem tudtam semmit róla, hogy Csollánnénál társaság van; engem nem hítt oda
                  senki.</p>
				<p> Kálmán elbámult; nem értette a talányt; kezet szorítottak, s mentek egyik fel,
                  másik alá.</p>
			</div>
			<div type="chapter">
				<head> A teaivástól </head>
				<p> Megint kitavaszodott szépen. Amit onnan ehetett leginkább megtudni, hogy a
                  „Csigá”-ban hónapos retket árultak már.
               </p>
				<p> Ez a „Csiga” egy szegletház a Sebestyén tér egyik oldalán. Aki nem restell oda
                  elfáradni, most is olyannak fogja találni, amilyen volt ezelőtt negyven évvel.
                  Alacsony emeletű ház, szűk folyosókkal, falépcsőkkel. A mostani és az akkori
                  „Csiga” között csak az a különbség, hogy akkoriban itt volt a fővárosi írók,
                  tudósok és művészek gyűlhelye.</p>
				<p> Abban az időben még kedélyes emberek voltak a magyar szellemi bajnokok: keresték
                  egymás társaságát s tudtak együtt mulatni.</p>
				<p> Itt ismerkedtek meg egymással az irodalom későbbi nagyszerű matadorai; itt
                  olvasták fel egymás előtt költeményeiket; itt beszéltek egymásnak vakmerő
                  reményeikről, s szövetkeztek nehéz vállalatokra: minők voltak például egy
                  szépirodalmi zsebkönyv kiadása, acélmetszetekkel!
                  Óriási merénylet akkor!</p>
				<p> Kálmán is gyakran megfordult e kedélyes körben, s az ifjabb nemzedék vezérének
                  tekinté, amiért az öreg urak nehezteltek is rá egy kissé.</p>
				<p> Nem tartották tudósnak. Megrótták érte, hogy olyan sokat dolgozik. A nagy hatást,
                  melyet a közönségre gyakorolt színdarabjaival, népszerűség-hajhászásnak nevezték.
                  A higgadtabb kedélyek aggódtak szabadelvű iránya miatt. Olyan írók, kik hivatalt
                  viseltek vagy arra aspiráltak, igyekeztek tőle távol állni. Egypár íróban, ki
                  Kálmán szelleme által túlszárnyalva érezte magát, a költői ér kritikai aranyérré
                  fajult el. Az irodalom grófjai és hercegei pedig, akik
                  a Magyar Tudományos Akadémiát szervezték, úgy tettek, mintha sohasem hallották
                  volna a nevét.</p>
				<p> De Kálmánt mindez nem bántotta. Ő költő volt Isten kegyelméből, és gyönyörét
                  találta abban, hogy az legyen.</p>
				<p> A „Csiga” rendes látogatói közé tartozott Biróczy is, ki a jogtudományi szakban
                  figyelemreméltó értekezéseket közlött, s vakmerő volt a hazai jogelveket
                  bírálgatni.</p>
				<p> És aztán, akit a napnak minden órájában itt lehetett találni: Aszályi.</p>
				<p>Ez is az irodalomhoz tartozott. Írt álnevű bírálatokat, szerkesztett naptárt egy
                  kövér nyomdásznak, s csinált népies verseket, melyek rendkívül+ rosszak voltak, rendkívül nagy kelendőségnek örvendtek, s a kiadó által
                  rendkívül olcsón díjaztattak.</p>
				<p> Hanem azért Aszályi tele voltdicsekedéssel fényes
                  honoráriumokról; – hanem azért mindenkitől kért legalább egy forintot kölcsön; –
                  hanem azért mindenki szerette nagyon.</p>
				<p> Ez úgy látszik, mintha egy láncolat volna: csupa ellentétes paradoxonokból.</p>
				<p> Aszályi a nagyúri körökben is „bennfentes” volt; minden pesti uraságnak és
                  asszonyságnak a házától összeszedte a pletykákat, s ha nem kapott, csinált maga;
                  és azokat oly mulattatóan tudta előadni.</p>
				<p> S ahol a pletykákat legszívesebben hallják, az nem a kávénénikékből, hanem a
                     tudósokból álló kör. Nincs olyan háladatos
                  termőfölde a mendemondának, mint amelyet tudósok és művészek taposnak.</p>
				<p> Ezért a „Csigá”-ban Aszályit sokkal szívesebben látja minden ember, mint Jenőyt;
                  ámbár az elsőbbirőlmindenki azt mondja, hogy
                  haszontalan ember; „nekem is tartozik egy forintommal”, „nekem meg kettővel”, –
                  aztán mindig hazudik: de azt mulatságosan adja elő. Jenőy pedig oly zárkózott, oly
                  fásult, – talán önhitt is?</p>
				<p> Egyszer már magának Kálmánnak is feltűnt, hogy amint ő belép a pályatársak
                  mulatótermébe, a jelenlevő vidám társaságnak, mintha egyszerre megette volna a
                  csibe a kenyerét, úgy félbeszakad a jó kedve; Aszályi, ki fennhangon mesélt
                  valamit, egyszerre elhallgat, s aztán kotródik hátrafelé.</p>
				<p> Nem állhatta meg, hogy meg ne szólítsa emiatt Biróczyt.</p>
				<p> – Hogyan lehet az, hogy amint én ide belépek, az egész társaság hangos jó kedve
                  egyszerre elhallgat.</p>
				<p>Meg akarod tudni az okát? Már régen vártam, hogy ezt kérdezd – monda+ Biróczy. – Akkor ülj le velem ide a szögletbe.</p>
				<p> Kálmán azon idő óta, hogy Biróczy elvállalta nagyanyjának az ügyeit, többek
                  között az ő kizáratását is az örökségből, egész tüntetésig vitte a Biróczy iránti
                  barátkozást. Büszke volt egy kedvetlen arcvonással is azt mutatni, hogy őrá
                  vagyonának elvesztése hatással van.</p>
				<p> – Nagyon kérlek! – monda,leülve Biróczy mellé egy
                  ablakmélyedésbe.</p>
				<p> – No, hát halld meg az egészet. Emlékezel arra az éjre, mikor a Dunán megindult
                  jég két napig itt tartóztatta a budaiszínészeket s
                  azok között Bányaváryt is, a sógorodat?</p>
				<p> – Azt az éjt mi együtt töltöttük – sietett Kálmán felelni.</p>
				<p>– Igen. Csollánnénál. Emlékszel rá, hogy valaki fölemlítette akkor, miért nincs
                  itt báró Bálvándy? S arra a mi barátunk Aszályi azt felelte: „De hisz az jó helyen
                  van!” – Emlékezel arra a mosolyra, amivel akkor rád+
                  tekintett?</p>
				<p> – Emlékezem.</p>
				<p> – No hát tudd meg, hogy attól fogva mostanáig ez a mi „közös barátunk” azt
                  híreszteli, hogy báró Bálvándy azon az éjszakán, késő előadás után egyedül karon
                  fogva kísérte át húgodat, Bányavárynét Budára; s míg férje a pesti parton rekedt,
                  azalatt ő a budain maradt. Ez volt az a „jó helyen van az!”</p>
				<p>Kálmán egy szót sem várt többet; felugrott helyéről, s halványan,+ mint egy szobor, odalépett a
                  társaság közé, s egyenesen Aszályi előtt állt meg.</p>
				<p> – Hallja ön! – monda neki reszkető hangon, és egész teste úgy reszketett, mint a
                  hangja. – Ön azt állította, hogy azon az éjszakán, melyen a Duna jege megindult,
                  húgomat, Bányavárynét báró Bálvándyval látta karöltve Budára átmenni……</p>
				<p>Aszályi sarokba volt szorítva. Itt nem volt más menekülés, mint orcátlannak+ lenni.</p>
				<p> – Igenis. Állítom, mert láttam – monda merész daccal. – Ott voltam Csollánné
                  bérkocsijában, hogy Bányavárynét elvigyem az estélyre. Ott ült a kocsis mellett
                  Csollánné inasa is; az is látta, amit én. Bányaváryné kijött a csarnokból, akkor
                  az oszlop mögül előlépett egy férfi, aki reá várt, s együtt mentek karöltve a Duna
                  jegére. Kétszer is szemükbe néztem. A nő húgod volt, a férfi pedig Bálvándy
                  báró…..</p>
				<p> – Az a férfi én magam voltam, te gazember! – kiálta Kálmán, s azzal egy olyan
                  pofont adott a rágalmazónak, egy olyan hatalmas, csattanós, igazságos pofont, hogy
                  az éppen elég volt utolsó szavához szankciónak.</p>
				<p> A pofonütött rohant – nem elégtételt venni –, hanem a tükörhöz, mintha szemeivel
                  akarna meggyőződni, hogy csakugyan pirosabb-e az ő képének az egyik fele, mint a
                  másik. S csak azután jutott eszébe dühösködni, hogy „ez vért kíván!” – mikor már
                  meggyőződött róla, hogy Jenőy felcsapta a kalapját a fejére és elhagyta a termet.
                  Akkor aztán körülnézett, hogy kit válasszon a társaságból szekundánsának. S miután
                  kiszemelte a legbékésebb öreg tudóst, kinek emlékezetes híre marad azon jóakaratú
                  törekvéséről, miszerint minden hajdankori perzsa és asszíriai császár nevét a
                  magyarból származtatta le, akképpen bizonyítván be, hogy az egész világ a
                  magyaroktól eredt; tehát azt a jó öreg urat rohanta meg Aszályi azzal a
                  felhívással, hogy legyen őneki a véres bosszú munkájában párbajsegéde; de mire a
                     békeszeretőöreg tudós csak annyit mondott, hogy
                     „Nabukodonozor”. – Ami tudvalevőleg e magyar szótól
                  származik: „nebolondozzonazúr”.</p>
				<p> Kálmánnak csak egy kollegája ment utána: Biróczy. Úgy sietett, de mégsem érhette
                  utol a sánta lábaival; úgy kellett utána kiabálni, hogy várja meg. Kálmán aztán
                  megállt és bevárta.</p>
				<p> – Jól tettem, hogy egy pofont adtam neki? – kérdé Biróczytól.</p>
				<p> – Nem jól tetted. – Kettőt kellett volna neki adnod.</p>
				<p> – Fogsz segédem lenni az ezután történendőkben?</p>
				<p> – Segéded? Csak nem hiszed tán, hogy az a fickó téged párbajra kihív? Amikor ez
                  verekedni fog, akkor én kengyelfutó leszek a török szultánnál. Te ebbe a házba ez
                  életben többé be nem lépsz.</p>
				<p> Kálmán keserűen bólintott fejével.</p>
				<p> – Ő pedig már holnap itt lesz; föl lesz kötve a karja a nyakába; el fogja
                  mondani, hogyan vívott veled párbajt, ő téged kímélt, mert a nemzetet nem akarta
                  ily nagy embertől megfosztani, a te golyód pedig keresztülment az ő karján. A
                  tudós elhisz mindent, ami nem abstract theoria, s egynek sem fog eszébe jutni,
                  hogy a kapott sebet látni akarja. A végső esetben megteszi egy kétkrajcáros
                  hólyaghúzó tapasz, s a fickó mint vitéz ember fog parádézni, te pedig többé nem
                  jössz ide őt megcáfolni.</p>
				<p> – Nem.</p>
				<p>– Azonban ne beszéljünk mármost a fickóról. Hanem kérdezzük azt, hogy miért
                  híresztelte ő ezt a rágalmat. Mert ingyen senki sem tesz rosszat. Mi haszna volt
                  neki e rágalomból? Ennek a történetnek valami genezise van.*</p>
				<p> – Nem találok rá.</p>
				<p> – Vesd össze a körülményeket. A fickó jól látta, hogy te voltál az, aki húgodat a
                  jégen átvezetted. Közbevetőleg: az derék vállalat volt tőled, az ingó jégen oda és
                  visszairamodni, s még az estélyen is megjelenni, mintha csak a hajadat
                  fodroztattad volna azalatt. De erről majd máskor beszéljünk. A fickó tehát tudta,
                  hogy te voltál a kísérő, és mégis Bálvándyt híresztelé annak; híresztelé pedig
                  olyan nyíltan, hogy várnia kellett, hogy az neked is füledbe megy. – S erre az
                  esetre olyan bizonyos lehetett arról az egy pofonról, hogy akár öt forintot
                  vehetett volna rá fel azálogházban. Kellett neki ez?
                  Alig hiszem. Tehát valakinek másnak kellett.</p>
				<p> Kálmán egyszerre megállt, mintha egy nagy kő állt volna eléje, amin nem tud
                  átlépni.</p>
				<p> – Mit tudsz?</p>
				<p> – Hallgass rám, s ne hadonázz az utcán. Eredj át szép csendesen Budára, és keresd
                  fel Bányavárynét, attól majd megkapod a felvilágosítást.</p>
				<p>– Hát ő kitől tudja azt?+</p>
				<p> – Tőlem.</p>
				<p> – Hallod-e? Mi érdeked van neked e dologban, hogy beleártod magadat?</p>
				<p> – Érdekem? Úgy! Igaz. Hiszen én magam mondtam, hogy érdek nélkül semmi sem
                  történik a világban. Nekem magamnak ugyan nincsen. Hanem hát én prókátor vagyok, s
                  van egy kliensem, akinek az érdeke bír engem mozgásra.</p>
				<p> – Ki az?</p>
				<p> – Azt is megtudod, ha Bányavárynéval beszélsz. Csak eredj át hozzá egyenesen, de
                  most mindjárt és sietve; mert ha hirtelenében nem szólsz vele, meglehet, hogy
                  aztán sohasem beszélsz vele az életben.</p>
				<p> – Te megrémítesz!</p>
				<p> – Rémülj meg, ahogy csak tudsz; hidd a legrosszabbat, amit csak képzelsz, s aztán
                  siess, ahogy csak bírsz.</p>
				<p> Kálmán nem vesztett több pillanatot a szóbeszédre; hanem futott a csónakhoz, mely
                  hamarább átszállítá Budára, mintha a hídra lekerült volna.</p>
				<p> Amíg Kálmán átjutott Budára, agyában mint egy elátkozott kaleidoszkóp képletei,
                  váltakoztak a talány tényezői. Mindazokat, akiket gyűlölt és szeretett,
                  mindenképpen iparkodott egymás mellé, egymással szemközt helyezni, összevetette az
                  érdekeket, a szenvedélyeket, a lehetségest és a képtelent; de nem bírt világot
                  deríteni maga körül.</p>
				<p> Mikor Cilikéhez belépett, azt úti bőröndjeinek bemálházásával foglalkozva
                  találta.</p>
				<p> – Mi ez? – kérdé Kálmán szorongó kebellel.</p>
				<p> – Én utazom – monda a nő, kinek arca piros volt a fáradságtól, és szemei a
                  sírástól.</p>
				<p> – Hová? – kérdezé Kálmán.</p>
				<p> – Nagy a világ … – ez volt rá a felelet.</p>
				<p> Kálmán hevesen ragadá meg kezét.</p>
				<p> – Cili! Mi történt veled?</p>
				<p> – A legrosszabb, ami történhetett.</p>
				<p> – Szólj világosan; mert elvesztem az eszemet!</p>
				<p> Ekkor aztán odaomlott a keblére a nő, megeredtek a könnyei, fuldokolva zokogá: „ő
                  nem szeret engem többé!”</p>
				<p> – Kicsoda? Bányaváry?</p>
				<p> – Ő mást szeret.</p>
				<p> – Kit?</p>
				<p> – „Azt az asszonyt!”</p>
				<p> És ahogy a könnyeken keresztül szikráztak a szemei Kálmán szemeit keresve; ahogy
                  arca lángvörössé pirult: e tekintetből meg kellett értenie Kálmánnak, hogy ki „az
                  az asszony?”</p>
				<p> „Csollánné?”</p>
				<p> Cilike a sértett szűzérzet undorával fordítá félre arcát. Ez volt az igenlő
                  válasz.</p>
				<p> – Őrült az az ember?</p>
				<p> – Én bolond! – szólt a nő, arcára tapasztva kezeit –, aki örültem annak, hogy
                  kigyógyítottam őt egyik szenvedélyéből! Hiszen mikor mindennap ittasan jött haza,
                  rút volt, de az enyim volt. Szégyenlettem magamat miatta; de szeretett! Most már
                  józan; de másé. A borcimborák csak pénzét rabolták el, a teaestélyek a szívét. Ő
                  most már szép, deli és boldog. Én pedig el vagyok temetve.</p>
				<p> – De hisz az lehetetlen; te csalatkozhatol – vigasztalá őt Kálmán; pedig saját
                  maga előtt egész világosságban állt már az egész talány. Annak az asszonynak az
                  egész cselszövénye. Ezért kellett Cilike felől ezt a rágalmat elhíresztelni, hogy
                  ő Bálvándy kedvese: hogy a férj annál jobban elidegenedjék tőle. Hisz az ilyesmi
                  oly valószínű. Bálvándy bolondja a színészvilágnak – s minden szép művésznőnek
                  udvarol. Tudja azt felőle minden ember.</p>
				<p> Cilike letörlé könnyeit, egy hosszas keserveset sóhajtott, s aztán nyugodt hangon
                  beszélt.</p>
				<p> – Amit tőlem hallottál, az való. És nem az a legszomorúbb benne, ami az én
                  fájdalmam. Én azt eltűröm valahogy. Azt mondják: ez a mi sorsunk;
                  színészházaspárok nem vénülnek meg együtt. De a késen, amellyel így megszúrtak,
                  még méreg is van, s az már megöl. Óh, miért jöttél most hozzám? Mért akarod ezt
                  tőlem meghallani? Eredj innen; és hagyj engem innen futni! Holnap úgyis meghallod,
                  mindenki beszélni fogja az utcán.</p>
				<p> A nő kétségbeesetten veté magát arccal a kerevetre; de már nem tudott sírni.</p>
				<p> – Az Istenért! Mi az? Mondd meg nekem! – könyörgött Kálmán, odahajolva fölé s
                  gyöngéden kényszerítve a vonagló nőt, hogy üljön melléje és tegye forró homlokát
                  vállára.</p>
				<p> – Tehát tudd meg én tőlem azt, amiért sohasem fogsz megbocsátani se nekem, amért
                  megmondtam, se magadnak, amért megkérdezted. Te ismerted azt az embert, aki veled
                  együtt mint gyermek lángoló hazaszeretetből követett el olyan vétket, amiért
                     életpályájárólletaszították; te ismerted azt az
                  embert, aki azután rajongó szenvedéllyel lépett az életutak legáldatlanabbjára, és
                  szerzett ott babérkoszorút, töviskoszorút, és viselte mind a kettőt büszkén; te
                  ismerted azt az embert, ki szülőid csöndes hajlékából, ahol csak a boldog nyugalom
                  lakott, a család kedvencét elvitte magával, s aztán jártak együtt és osztoztak
                  nyomorban és dicsőségben, és nem gondoltak a visszatérésre soha; te ismerted azt
                  az embert, akivel kezet fogva megindultál dacolni az egész világgal; összetűzni a
                  nagyurak hatalmával, meghódítani a gúnyolódó közönyt, felébreszteni egy alvó
                  országot; akiért eltaszítottak pártfogóid, kitagadott nagyanyád, elhagyott
                  kedvesed; te ismerted aztaz embert, aki ama
                  felejthetlen napon, ott a havasi csúcson, úgy beszélt hozzád, mint egy nemzeti
                  szent! – Ez az ember most egy szép asszony szép szemeiért elfelejt bennünket,
                  elhagyja hazáját, s elmegy külföldre idegen nemzet művészének…</p>
				<p> Kálmán karjai aláhanyatlottak, elbámult maga elé, halkan susogva.</p>
				<p> – Ez csak egy rossz álom.</p>
				<p> – Óh, ez nem álom. Ez bizonyos, való. Azon nő ügyvédje beszélte el azt nekem.
                  Bányaváry gyakran említé, mennyi fény, mennyi jutalom várna rá, ha nem e nyomorult
                  kis nemzet lángelméje volna; minő fényes ígéretek, minő csábító meghívások
                  érkeznek hozzá a világ minden részéből; és ő annyiféle nyelven volna képes
                  játszani! Most aztán kezembe van adva az egész dicsvágy kulcsa. Az a mi barátunk,
                  aki nekem azt elmondta, fölfedezte előttem, hogy a csábító meghívások amaz asszony
                  cselszövényei. Ő kötött szerződést egy külföldi színigazgatóval, hogy az
                  Bányavárynak nagyszerű összegeket ajánljon fel szerződési díjul, miket amaz
                  asszony megkétszerezve térítend meg az impresszáriónak. S aztán ő maga is azon
                  külföldi városban fog letelepedni. Az ügyvéd azt mondá, hogy neki ezt, védencnője
                  érdekében kell megakadályoznia; mert ily botlás válóperét az ő kárára fogja
                  eldönteni. – És Bányaváry el fog hagyni minket, és menni fog annak a szép
                  asszonynak a szemei után külföldre, s átesküszik idegen oltárhoz, idegen
                  istenhez.</p>
				<p> Most azután Kálmánon volt a sor, hogy elkezdjen zokogni, ahogy csak egy lelke
                  mélyében megsértett férfi zokoghat, aki egyegész élet
                  összesalakzott keserűségeinek enged kitörést túlterhelt szívéből.</p>
				<p> Óh milyen félelemgerjesztő zokogás volt az!</p>
				<p> Egyszerre elfojtá aztán; vége volt. Felállt; megszorítá Cili kezét. Azután
                  megölelték egymást. Kálmán megcsókolá a nő homlokát, s ez ölelésben, e csókban ez
                  volt mondva: „mi soha többé nem látjuk egymást!…”</p>
				<p> Kálmán mint egy álomjáró ment ki az utcára. Gondolatainak rémtáborától nem látta
                  maga körül a külvilágot. Alig tudta, hogyan ért haza. S minek ment haza?</p>
				<p> „Hogy mit teszek? – azt nem tudom. Reggel leütöttem egy embert; – estig még
                  megölhetek egy másikat. – De kit? – Talán magamat, hogy olyan bolond voltam, hogy
                  éppen én vittem őt azon asszonyhoz, akitől magam annyira irtózom? – Ah, a szép
                  vadásznő nemcsak a vadállatot tudja szíven lőni.”</p>
				<p> Azt gondolta, hogy a szép asszonynak fog levelet írni.</p>
				<p> Hozzá kezdett.</p>
				<p>„Asszonyom! – Óh, milyen kegyetlen rossz szívű démon ön! Hogy kikereste azt az
                  egyetlen fájó részt a szívemben, amelyen halálra sebezhető+ vagyok. Amikor már magamnak nem fáj többé semmi csapás, semmi
                  veszteség: akkor megöli ön azokat, akiket szerettem. Ön megismerte az oltárt,
                  amely előtt térdeplek, s letépi róla az oltárképet. Önnek nem elég, hogy bennünket
                  élve eltemessen; még a neveinket is meg akarja mérgezni az utókor előtt. Van-e
                  önnek istene? Van-e önnek hazája? Van-e önben emberi szív? Nincs! Aki önt
                  megismeri, az istentagadóvá lesz, s megundorodik a szerelemtől. Átkozott legyen a
                  pillanat, amelyben önnek pokoli szép szemeibe beletekinték. Éljen ön addig, amíg
                  fájni fog önnek az élet! Éljen ön addig, míg a világ mosolygása gúnykacajjá válik
                  önnel szemközt!”</p>
				<p> S mikor aztán annyit összeírt, akkor széttépte az egész levelet.</p>
				<p> „Óh, én kábult eszem! Mire nem tanácsolnál még? Hogy felfokozzam ennek az
                  asszonynak a gyönyörét azáltal, hogy az áldozatnak kínordítását hallatom vele. S
                  azután mi nekem ez asszony? Mi jogom nekem őhozzá? Miért tegyek én őneki
                  szemrehányást? Hát nincs-e velem szemben egy férfi?”</p>
				<p> Kálmán tűzbe dobta a levél rongyait, s sietett a színházhoz.</p>
				<p> Péntek volt, ismét a magyar színtársulat készült a nagyvárosi színházban
                  előadáshoz, odasietett, ott meg kellett találnia azt, akivel beszéde van.</p>
				<p> Nem is ügyelt az emberekre, akikkel az utcán találkozott, pedig az ilyen híres
                  embert sokan ismerik, s mutogatják egymásnak. Ha ügyelt volna rájuk, észrevette
                  volna, hogy minden ember bizonyos respektussal kotródik félre az útjából. Reggel
                  óta nagy híre futamodott már annak a monumentális pofnak, amivel a rágalmazót
                  elcsendesíté.</p>
				<p>A színháznál tudták meg aztleghamarább; nagyon
                  természetesen. És ott örültek neki legjobban. Ajh, de nagy az öröm Izraelben,*+ mikor egy kritikust felpofoznak! Az egy közös
                  jutalomjáték az egész társaság számára. Azt az esetet mindenki úgy adja tovább,
                  mint egy közös ellenségen vett diadalt. Aztán hogy tódítják! Hányat bukfencezett
                  utána a feltisztelt? Hogy esett az asztal alá?</p>
				<p> Annálfogva valahány színésszel, kardalnokkal, színfalhordóval találkozott Kálmán,
                  akitől Bányaváry után tudakozódott, az mind sajátszerű vigyorintással tekintett
                  először az arcába, másodszor a kezében levő pásztorfogantyús, görcsös,
                     vadszőlővenyige-botra, ami akkori divatpálca volt.
                  Gondolta mindenki: ennek a botnak még ma valami dolga – de lesz!</p>
				<p> Oda igazították Kálmánt az ügyvezetői szobába, hogy ott fogja találni
                  Bányaváryt.</p>
				<p> Egyedül találta.</p>
				<p> Bányaváry is értesülve volt már a „Csigában” történt jelenetről, s emiatt
                  zavarban érezte magát Kálmánnal szemben. Azt neki kellett volna megtenni rég, amit
                  Kálmán tett; mert ezt a Bálvándyról költött mendemondát ő is hallotta, de még csak
                  nejének sem szólt miatta. Az olyan vállalatnál, amilyenben ő törte a fejét, még
                  nagy lelki könnyebbségül szolgál a férjnek, ha a nejét is hasonlóval rágalmazzák.
                  Annálfogva most nem tudta, hogy milyen képpel fogadja kedves barátját.</p>
				<p> No, ebből a zavarából nagyon hamar kisegítette őt Kálmán.</p>
				<p> Egyenesen eléje lépett, s így szólítá meg:</p>
				<p>– „Te, Borcsay!”</p>
				<p>Borcsay! Az igazi név hallatára mindjárt elsápadt a színész, és+ sejtette, hogy mi következik most?</p>
				<p> – Te, Borcsay! Én ma megtudtam azt, hogy te el akarod hagyni nődet, és el akarod
                  hagyni a magyar színészetet. Nődet egy szebb asszonyért, hazádat egy nagyobb
                  hazáért. – Azt, hogy nődhöz hűtlen lettél, végezd el tenszíveddel, ha van szíved:
                  – hanem azért, hogy nemzeted ügyéhez hűtlen akarsz lenni, velem lesz számadásod.
                  Én nem könyörgöm, nemrimánkodom előtted; hanem azt
                  mondom neked, hogyha te hűtlen lészahhoz az oltárhoz,
                  melynek jó és balsorsban hűséget esküdtünk, én tégedet megöllek. Leütlek orozva
                  hátulról; leütlek a legelső kővel, ami a kezembe akad; leütlek minden
                  lélekfurdalás nélkül.</p>
				<p> Bányaváry saját szavait hallotta visszhangzani, amiket
                  az OltárkövönKálmánnak mondott. És egyszerre
                  visszatért rá a szíve. – Furcsa vándorló szív volt az; hol otthon volt, hol másutt
                  volt, – úgy kellett hazahívogatni.</p>
				<p> – Isten ugyse: igazad van – monda Kálmánnak –, agyonüthetsz: megérdemlem. Komisz,
                  alávaló fráter vagyok. Mondhatnám ugyan mentségemre, hogy elkeserített a nőm
                  hűtlenségéről költött hír, s bosszú vezette félrelépésemet; de nem érdemli az a
                  silány fickó, aki e percig voltam, hogy az a másik ember, aki ezentúl leszek, az ő
                  mentségére egy szót elvesztegessen. Gyalázatos, silány ember voltam. Igazad van.
                  Nézz ide.</p>
				<p> Azzal elővonta belső zsebéből a külföldi impresszárióval kötött szerződését, s
                  megmutatta azt Kálmánnak – és azután négy darabra szakította azt és a háta mögé
                  vetette.</p>
				<p> – Vége van és nem lesz többé…</p>
				<p> S azután érzékenyülten nyújtá kezét Kálmánnak.</p>
				<p> De Kálmán nem viszonzá azt.</p>
				<p> – Te nem nyújtasz nekem kezet?</p>
				<p> – Se én neked, se te énnekem! Amíg csak Csollán Berti piszkos tenyereit
                  szorongatták kezeink, addig kölcsönös kézszorításunktól nem lett egymás keze
                  szennyes; de most mind a kettő az lesz. Mi nem vagyunk sem barátok, sem rokonok
                  többé, csupán két adós és két hitelező, akik egymásnak mindenükkel tartoznak, az
                  utolsó lehelletükig. Szólj, tartozom-e én még neked valamivel?</p>
				<p> – Semmivel. Te mindenedet áldozatul hoztad. Diktáld fel, mivel tartozom én. Én is
                  fizetek. Ha nem teszem, üss agyon.</p>
				<p>– Borcsay! Ráemlékezzél, hogy amit most teszünk, az nem komédiajátszás. Én két
                  évig jártam a carbonarik iskolájába, s a
                  szénégetőknél az ilyen embert, mint te vagy, „holt szén”-nek
                  nevezik.</p>
				<p> – Ne adj súlyt szavaidnak fenyegetéseiddel. Nagyobb félelem énnekem nőm néma
                  ajkát látni, ki ellen annyit vétettem, s ki soha nem hányta azt szememre.</p>
				<p> – Vissza fogsz hozzá térni, és utazol, ahová ő.</p>
				<p> – Mikor kívánod?</p>
				<p> – Holnap.</p>
				<p> – És társaságom?</p>
				<p> – Ma tartja utolsó előadását a fővárosban; az éjjel összeszedi sátorfáit, és
                  vándorol tovább.</p>
				<p> – S amit eddig építettünk, az mind összeomlik?</p>
				<p> – Hadd omoljék! Az én fejemre omlik. Te menekülsz alóla.</p>
				<p> – Tehát menekülök.</p>
				<p> – És soha Budapestre többet vissza nem térsz.</p>
				<p>– Van egy fogadásunk, mely majd ide s tova betelik; hogy tizenkét év+ lejártával találkozunk itten Pesten.</p>
				<p> – Te meghaltál: nem jöhetsz.</p>
				<p> – Igaz. Mit kívánsz még tőlem?</p>
				<p> – Azt, hogy engemet felejts el!</p>
				<p> Azzal megfordult Kálmán s indult kifelé. – Bányaváry utána sietett s rimánkodva
                  kérlelé:</p>
				<p> – Hát e szóval válsz el tőlem, hát nincs számomra egy vigasztaló tekinteted?</p>
				<p> Kálmán visszafordult, s sötéten ránézett.</p>
				<p>– Amíg a városban vagy, addig rám emlékezzél! Ha tovább
                  mentél, akkor felejts el!</p>
				<p> S akkor sem hagyta a kezét megfogni.</p>
				<p> Elhagyta a színházat, anélkül, hogy visszanézett volna rá. Az egész építmény,
                  aminek felrakásában annyit fáradozott, saját öklének egy ütésétől összeomlott, és
                  hullott saját fejére.</p>
				<p>Bányaváry rögtön tudatta társaságával, hogy ma lesz utolsó előadásuk Budapesten.
                  Meg voltak elégedve a hírrel. Kívánkoztak már azok is a vidéki húsosfazekak* után az „ígéretnek” földéből vissza!</p>
				<p> Azután sietett át nejéhez. Hozzálátott, hogy segítsen neki a málházásban; Rómeó
                  jelmezét odapakolva az ő öltönyei közé.</p>
				<p> Cilike kérdő bámulattal tekinte rá.</p>
				<p> Bányaváry csak annyit mondott e tekintetre:</p>
				<p>– Kálmán ott volt nálam. Ma játszunk utolsót. Holnap
                  megyünk „mind” Miskolcra.</p>
				<p> Cilike nem szólt, csak egy-egy eltitkolt könny hullott szemeiből a becsomagolt
                  színpadi cifraságokra.</p>
				<p> Bányaváry valóban meg volt térítve. Alapjában nagyon jó volt az ő szíve, csakhogy
                  örökösen felügyelő kellett a szívének. Ha eszébe jutott, hogy mennyire megbántotta
                  angyali jóságú Cilikéjét, sírt, mint a gyermek, s a másik percben már játszott,
                  mint a gyermek.</p>
				<p> Estig azt hitte magáról, hogy egészen ki van már békülve saját jobb felével, hogy
                  Cilikét boldoggátette és nemes elhatározására kezdett
                  büszke lenni. Egy hatezer forintos szerződést tépett ma széjjel. És mindezt az
                  imádott Cilike s az imádott nemzeti művészet kedvéért tette.</p>
				<p>Ha tudta volna, hogy ez a szerződés a szép asszony pénze ára, alább is+ hangolhatta volna a lemondás fölötti büszkeségét.</p>
				<p> Az utolsó előadás jó sikerrel ment végbe. Az igazgató búcsúbeszédet tartott a
                  tisztelt publikumhoz, megköszönve annak azt a rettenetes nagy hazafiúi
                     önfeláldozását,hogy eljárt három óráig mulatni
                  magát egy húszasért.</p>
				<p> Azután a nők hazamentek az úthoz készülni és kipihenni magukat, mert reggel korán
                  kell útnak indulni; a férfiak pedig hátramaradtak, hogy még egy búcsúpoharat
                  ürítsenek a „Vörös Ökörben” régi jó patrónusaikkal. Ezt
                  mindenki igen természetesnek találta.</p>
				<p> Cilike is helyeselte, hogy Bányaváry is menjen a társasággal; ne vonja ki magát a
                  többiek közül. Bányaváry erősen esküdött, hogy éjfélen túl nem fog maradni.</p>
				<p> Cilike ismét a hívő nő volt, s ő maga biztatta már legjobban a férjét, hogy
                  mulasson, ameddig tetszik, és igyék a többi jó barátokkal.</p>
				<p> Szegény asszony! Már örült neki, hogy a férje „csak” iszik.</p>
				<p> No, de Bányaváry erős volt abban, amit megfogadott; ha ő egyszer megfogadta, hogy
                  nem fog inni egyebet, mint teát, hát akkor azt meg is tartja. Igaz ugyan, hogy a
                  teát olyan erősen megrumozva szokta inni, hogy az bizony puncsnak is beillett; de
                  az mégis csak egészen másnemű hatással van az emberre, mint a bor vagy a ser. –
                  Neki tehát a búcsúlakomán is különteát szolgáltattak bor helyett, s azt ő nagy
                  tüntetéssel iszogatta; míg társai boros poharakkal kocintottak, ő a füles csészét
                  emelte az áldomáshoz.</p>
				<p>Azért derült kedélyben volt. Magával hozta a gitárját is, s mikor a társaság
                  kívánta, egy-egy szép románcot énekelt saját gitárkísérete mellett. Énekelt
                  szerelmi hűségről, s úgy ragyogtak a könnyek a szemében.+</p>
				<p> Olyan jó fiú volt a jó Bányaváry! – Mindig érezte ő azt, amit beszélt; csak az az
                  egy baja volt, hogy reggel mást érzett, este megint mást; ugyanazon emberi lény
                  iránt mást, ha távol van s nem látja, s mást, mikor közel van és beszél vele.</p>
				<p> Mikor Bányaváry a negyedik csésze teát itta, akkor az jutott eszébe, hogy hajh,
                  mennyivel zamatosabb volt az a tea, amit ő máshol szokott inni.</p>
				<p> Igaz, a tea sokkal zamatosabb, ha kettecskén isszuk, mintha nagy társaságban. Ez
                  a teának a sajátsága.</p>
				<p> S azután nagyon elővette a gondolkozás.</p>
				<p> Megnézte az óráját, úgy találta, hogy éjfél felé közeledik az idő; eszébe
                  juttatta magának, hogy mit ígért Cilikének: hogy éjfélre hazakerül. Azért is
                  búcsút vett az egész jó cimboraságtól, kitől örökre, kitől a viszontlátásig,
                  nyakába keríté a carbonariját,betakarta vele a
                  gitárját, s indult a holdvilágos utcának nehéz szívvel.</p>
				<p> Mégiscsak nagy dolog az, mikor az ember tudja, hogy ebben az órában reá két
                  helyen is várnak, az egyik helyről elmaradni.</p>
				<p> Igaz, hogy a feleség is derék asszony, szép asszony is; de az a másik hölgy mégis
                  csak bűvösebb. Az egyik nagy művésznő a színpadon; de odahaza, a férje előtt nem
                  tud komédiázni. Ah, ez a másik éppen ahhoz ért. Aztán az egyik az enyim, a másik
                  pedig a másé, ami az értéknek különböző súlyt ad.</p>
				<p> Talán most is ott sétál az orgonabokrok lugasai között, – hófehér ruhában, mint
                  egy villi?</p>
				<p> Úgy tetszik, mintha az esti szél is orgonafavirág illatot hordana szerteszét.</p>
				<p> Két utcán volt választása végigmenni. Az egyik jó tágas, téres, világos utca,
                  mely egyenesen a hídhoz vezet; a másik egy szűk mellék utca, mely nem éppen a
                  hídnak kanyarodik.</p>
				<p> Mikor a szeglet elé ért, elkezdett magában okoskodni.</p>
				<p> „Hát illik-e, férfias dolog-e így megszökni, búcsúvétel, köszönés nélkül? Vétek
                  volna-e az, ha még legalább egy utolsó istenhozzádra megjelenne az ember? Nem
                  volna vétek. Az ember a feleségét tiszteli, és azon van, hogy keserűséget ne
                  okozzon neki; szereti is örökké; de a szép hölgy nem kíván örökkévalóságot, annak
                  csak a boldog perc kell. Megszűnik-e az örökkévalóság örökkévalóságnak lenni, ha
                  egy percet kivesznek belőle? Nem szűnik meg. Az ember csak vesz, de nem ád.
                     Plato azt mondta, mikor kérdezték tőle, hogyan
                  szeretheti Phrynét, holott az őt nem szereti? – „Hisz a hal sem szeret engem, de
                  azért én szeretem a halat.” Pedig Plato bölcs volt; ki meri azt mondani, hogy nem
                  volt bölcs? Csalás, hitetlenség lenne-e ez? Nem lenne. Amit megfogadtam, hogy
                  Pestről elmegyek, azt megtartom; hogy Cilivel maradok, magyar komédiás maradok,
                  azt is megtartom. De azt egy szóval sem fogadtam meg, hogy a bűbájos hölggyel
                  többé ne szóljak. Ezt tehát nem tartozom megtartani. És elvégre is minden
                  restellni való dolog csak akkor lesz restellni valóvá, ha kitudódik. Ezt pedig nem
                  tudhatja meg senki; tehát szabad.”</p>
				<p> Mint tudva van, a teának is megvan a maga részegsége s a maga mámor
                  filozófiája.</p>
				<p> És Bányaváry egyet vetett az oldalán, s besomfordulta
                  szűk utcába, mely nem vezet egyenesen a hídhoz.</p>
				<p>Mi, kik már egyszer jártunk ebben az utcápan, emlékezni fogunk rá, hogy az abban
                  az időben még csupa nagy telkekből állt, mik nagyrészt deszkapalánkokkal voltak
                  befoglalva. Kivételképpen volt ott két egymással szemközt levő falkerítés,
                  melyeknek kapui két urasági kertbe vezettek. Az egyik volt a Decséry grófoké, a
                  másik Csollán Katinka úrhölgyé. Az úri lakházak homlokzata más népesebb utcákra+ nyílt mindkettőnél. A hálószobák osztálya pedig mind a
                  két úri lakban a kertre nézett. Innen leste egykor Katinka Kálmánt, amint Dorothea
                  grófnő mellé fölült a hintóba.</p>
				<p> Decséry főispán ez időben éppen itt időzött az átelleni kastélyban.</p>
				<p> Egy este a főúr behívatta magához a ház felügyelőjét, Csuka Ferit.</p>
				<p> – Ugyan édes Csuka – monda neki. – Tudja, hogy én milyen rossz alvó vagyok. A
                  legkisebb neszre fölébredek, s akkor aztán hiába fekszem le magamat, jobb ha
                  felöltözöm magamat. – És azután rendesen tizenegy órakor felé idejön az utcába
                  valami német színész, vagy medikus, vagy diák, vagy nem tudom micsoda, marad
                  megállni a másik kertajtó előtt, fogja a gitárt, s elkezdi énekelni. Nagyon szépen
                  énekel, s én hallgatnám hozzá neki örömest, csak nappalkor énekelne. De mindig
                  éjjelkor énekel, és addig hosszú énekel, míg a kertajtón nem beeresztik.
                  Bizonyosan a szobaleánynak csinálja az udvart, szegény fickó. Hanem én mindig az
                  első álmomból ébredek fel, s nem tudok többet megaludni. Ugyan kérem, édes Csuka,
                  legyen olyan jó, szoktasson el valami szép módon ezt a jó embert innen az ablakom
                  alól.</p>
				<p> – Óh majd elszoktatom én azt szép módon – vállalkozott rá Csuka Feri.</p>
				<p> – De ne valami goromba módon ám! Nem szeretném, ha megsértene, megbántana,
                  megkeserítene szegényt; hanem egészen szép módon.</p>
				<p> – Csak tessék rám bízni. A legszebb módon elszoktatom én azt innen.</p>
				<p> Bányaváry tehát nagy szívdobogás közt érkezett el az ismeretes kertajtóig. Valami
                  kopogó szellem odabenn azt mondta neki, hogy de bizony mégis legalább hárommal a
                  tíz parancsolat közül lényeges ellentétbe kell őneki itten jönni.</p>
				<p> Hanem a hold olyan szépen ragyogott, s az a jácint- és nárciszillat, melyet a
                  kertfalon áthintett a harmatos szárnyú szellő, olyan ismerős volt már előtte.</p>
				<p> „Hiszen utoljára történik!”</p>
				<p> „Csak még ma legyen szabad vétkezni; holnap aztán kezdjünk el vezekleni.”</p>
				<p> „Még ma szabad legyen megittasodni a tündérek számára való gyönyörtől, holnap
                  aztán elkezdünk prózai emberek lenni, és mindennapi kenyérrel élni.”</p>
				<p> Tudnivaló, hogy minden ember két emberből áll: egy jó emberből meg egy rossz
                  emberből. Ez a kettő küzd egymással: hol az egyik van fölül, hol a másik. Az a
                  kérdés csak, hogy a legutolsó fordulónál a jó ember maradjon fölül. Most este
                  éppen a rossz embernek van fölénye: de reggel bizonyosan a jó ember fog ismét
                  uralkodni, s gondja lesz rá, hogy a rossz embert keserű lelkiismeret-mardosásokkal
                  büntesse meg.</p>
				<p> Ha már idáig eljött: innen már nem eresztette tovább a szívdobogása.</p>
				<p> Félrecsapta válláról a carbonarit, kebléhez fogta a gitárt, s mint szokás,
                  rázendíté a szerelmi epedések ismeretes dalát, melynek utolsó akkordjaira meg
                  szokott nyílni a paradicsom ajtaja.</p>
				<p>„Leise flehen meine Lieder durch die Nacht zu dir*…”</p>
				<p> De alig vegyült forró ábrándja szavának meleg lehellete a jácintillatos szellő
                  közé, midőn azátelleni kert ajtaján kiugrik egy lesben
                  álló rémalak, s egyenesen neki esik hátulról.</p>
				<p> Ez persze Csuka Feri volt.</p>
				<p> Csuka Feri minden előleges „hogy volt, mint volt?” nélkül kikapta a troubadour
                  kezéből a gitárt, s olyat vágott vele egyet a fejére, hogy kalapborda, gitárborda
                  mind tönkre horpadt az összeütközésben; azután egy másikat meg a hátán végig azzal
                  a zengő műszerrel, hogy annak minden húrja lepattant íziben, s csak a gitár nyaka
                  maradt a markában.</p>
				<p>Azzal aztán, mint egy elfoglalt trophaeummal fenyegetve, kiálta+ az iramodó minnesänger után Csuka Feri:</p>
				<p> „Wart verfluchter Komediant,werd ich dir geben
                  abscheuliche Lieder singen von Läusen, Flöhen!”</p>
				<p> Bányaváry futott, ahogy bírt.
               </p>
				<p> A holdvilág Csuka Ferinek arcába sütött, ő pedig háttal volt neki. Annálfogva ő
                  Csuka Ferit jól megismerte, az pedig csak annyit vett ki a félhomályban, hogy itt
                  van egy borotvált képű énekes, aki németül gajdol, ergo német theátrista; ezt hát
                  szép módjával majd elszoktatja ő innen!</p>
				<p>Bányavárynak e percben tehát semmi sem jutott olyan elevenen eszébe, mint Kálmán
                     fenyegetéseia carbonari bosszúval. Azt hitte
                  szentül, hogy most az egész csittvári krónika titkos társulata őt lesi, őt
                  kergeti, őtet veri agyon, amint szava megszegésén kapja: – Biróczy denunciálja,* Jenőy elítéli, Csuka Feri exequálja;* futott is aztán végig a szűk utcán, s nem várt
                  kevesebbet, mint hogy az utcaszegleten meg Barkó Pali Ázsiából fogja útját állni,
                  s úgy ellazsnakolja valami Kínából hozott bambusznáddal,+ hogy minden keleti nyelven jajgathat bele; – csak akkor mert
                  hátratekinteni, mikor a széles utcára kijutott, melyet hosszában sütött végig a
                  barátságos holdvilág. Itt kezdte csak futását közönséges ostromlépésekké
                  lassítani; de folyvást nagy bölcsen az utca közepén tartva magát s aggályosan
                  kerülve minden kapumélyedést, melyeknek akármelyikéből ugorhat ki egy összeesküvő
                  carbonari s rárivallhat: „hát te hol jársz itt most?”</p>
				<p> Mikor a német színház téren végigbandukolt, eszébe jutott mindaz, amit a városban
                  átélt: diadalai és keserűségei. És azok a hívek, akik mindkettőben osztoztak
                  vele.</p>
				<p> És eszébe jutott, hogy mindaz a siker, amit annyi diadallal, annyi szenvedéssel
                  ők mindannyian kivívtak, most egyszerre hamuvá omlott, – egyetlenegy szép asszony
                  szép szemeinek tüze miatt, – kezdheti újra valaki más.</p>
				<p> Ettől azután nagyon kijózanodott.</p>
				<p>„Bizony silány fráter vagy te, kedves barátom”, – monda a „jó ember” a „rossz
                  embernek”, aki nem kísértette meg magát védelmezni, hanem kiegyengeté összegyűrt
                  kalapja horpadásait, s arcára rántva carbonariját, tolvajként osont át a hídon;
                  felsietett a szállására, a kapukulccsal nesztelenül+
                  nyithatott be lakába. Csend volt ittmár.</p>
				<p> Cilike hálószobájában éjjeli mécs égett. A szelíd teremtés nyugodtan aludt özvegy
                  fekhelyén; kisgyermeke ott feküdt mellette s kicsi kezét anyjának szájához tartá
                  fölemelve. – Az álmodó ajka valamit látszott beszélni a kicsi kéznek, amitől az az
                  alvó gyermek úgy nevetett álmában.</p>
				<p>……És Bányavárynak nem volt bátorsága megcsókolni az alvó arcot. Azt hitte, hogy
                  az a gitár utánajött láthatlan lábakon, s egy láthatatlan kéz+ még egyszer a fejéhez fogja azt vágni!</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> Másnap nem volt magyar színészet többé Budapesten.</p>
			</div>
			<div type="chapter">
				<head> A pusztában </head>
				<p> A színészek eltávozása után másnap már ott volt Kálmánnál Biróczy.</p>
				<p> – Nagyanyád küldött hozzád. Óhajt látni.</p>
				<p> – Tudom miért. Kegyébe akar fogadni ismét, hogy Bányaváryéktól így és ily örökre
                  megváltam. Biróczy! Ügyvédi talentumod iránt teljes elismeréssel vagyok. Te
                  kényszerítettél engem, húgomat, Bányaváryt, hogy így elszakadjunk még a helytől
                  is, ahol valaha találkozhatnánk, hogy még a kívánság is kihaljon belőlünk egymást
                  valaha látni. Ez neked sikerült. S te akkor azt gondoltad magadban: megmentem
                     ezáltalvédencem vagyonát, ami végveszélyben forog
                  (hiszen én is ismerem a válóperét), amidőn egy harmadik által elkergettetem azt a
                  színészt, akiért magát az egész világ előtt kompromittálni készült; s egyúttal ezt
                  a harmadikat is szerencsés emberré teszem; mert nagyanyja azáltal kibékül vele. Jó
                  ügyvéd vagy, jó barát vagy; elismerem; szorítsd meg a kezemet, ölelj meg; hanem
                  aztán eredj innen, s ne jöjj hozzám többé; psycholognak rossz vagy. Én
                  nagyanyámhoz nem megyek többé.</p>
				<p> – Ah! ezt csakugyan nem adja ki az én lélektanom. Te, a gyermek, haragtartó
                  akarsz lenni egy öreg nő, nagyanyád ellenében.</p>
				<p>– Nem, Biróczy. Szeretem őt és tisztelem. De arra az útra, amelyen én elindultam,
                  ne jöjjön velem senki, csak azok, kik ugyanazt a célt akarják elérni, amit én, és
                  szenvedni azt, amit én. Én elképzelem, hogy nagyanyám mit akar nekem mondani.
                  Egyszer már hallottam tőle. „Légy úr!” Átadja, ha egyebet nem, apai örökömet, s a
                  becsületes megélhetésre az is elég. Nem fogadhatnám el azt. Nevezz bolondnak:
                  talán az vagyok. Nekem nem kell az ajánlott jóllét.Ha
                  csak az kellett volna, most lehetnék boldog, hírneves+
                  rangbeli ember. Lehetne családi boldogságom, előkelő hivatalom, körülem pompa,
                  előttem fényes jövendő. Minderről lemondtam; belementem abba a pusztába, ami
                  kietlenebb puszta, mint amelyen egy barátunk Ázsiában bujdokol. Ő a régi nemzetet,
                  én a jövő nemzetet keresem. Hiszed, hogy most egy falusi tekintetes úr mindennapi
                  terített asztaláért fele utamról e pusztából visszatérek. Nem, barátom. Nem fordít
                  engem innen vissza sem nyomor, sem csalódások, sem fáradalom. Akarok szegény lenni
                  és dolgozni abban a munkában, amiért a legrosszabb napszámot fizetik. Vagyunk
                  többen, kik erre egyesültünk. Mindnyájan látjuk magunk előtt az utat, s nem
                  ijedünk vissza tőle. Tudjuk, hogy nélkülözés, nyomor vár ránk, hogy a siker, a
                  jutalom jeltelen sírjainkra sem fog már találni; és tudjuk jól, hogy össze kell
                  roskadnunk alatta. Mégsem térünk ki az útból. A nyomor szövetségesünk nekünk, s a
                  szenvedés adja az erőt. A költő, a lángész, ha egyszer falura kivette magát,
                  elveszett az irodalomnak. És én már nem volnék élő ember anélkül. Úgy vagyok vele,
                  mint az arsenicumevő: ha abbahagyja a méregevést,
                  meghal. Ha egy napom van, amelyen nem dolgoztam, szerencsétlen vagyok. Ezt a
                  pusztaságot az én lelkem mindennap betölti. Abban a paradicsomban, ahová te hívsz,
                  meg kellene őrülnöm. Hogy én most adjam át magamat egy olyan boldog életnek,
                  melynek mindennapi feladata puskával a vállon cserkészni az erdőt, szép hölgyek
                  szemébe bókokat mondani, cimborákkalreggelig
                  poharazni, kártyaasztal mellett lesni a vak szerencsét! Hisz ez rám nézve a
                  kétségbeesés örökkélételevolna! Hagyjatok engemet
                  magamra.</p>
				<p> – Nem addig, amíg szofizmáidra nem felelek. Nagyanyáddal kibékülésed nem térít ki
                  utadból; csak eszközt ád annak sikeresebb folytatásához. Nem lehetsz-e író tovább
                  is, ha vagyonod lesz?</p>
				<p> – Nem! Én ismerem magamat s magamról az egész fajtámat. Legjobb műveim azok,
                  amiket megírni az éhség kényszerített. Sokszor ellankadtam volna, ha az nem üldöz,
                  hogy holnapra kenyér kell! A boldogság szelíd poétákat teremt. A csapások, a
                  csalódások, az egyedülhagyatás a költő étere. A jóllét
                  zsír és faggyú neki. Én szeretem azt a világot, amelyben senkim sincsen. Hagyjatok
                  egyedül. Jól érzem magamat: nem kívánok senkit és semmit. Lehet, hogy szenvedek,
                  lehet, hogy szegény vagyok; de a természet olyan gondos, hogy a mellbeteget
                  megfosztja attól a tudattól, hogy melle romlott s az írót attól a tudattól, hogy
                  szegény. Bajtárs! Eredj vissza. És többé hozzám ne jöjj.</p>
				<p> Biróczy csüggedten ment vissza – Korcza úrhoz, ezzel a szóval:</p>
				<p> – Megbuktam! Vegye ön vissza az asszonyait!</p>
				<p>Azoknak ugyan ne is került légyentöbbé szemeik+ elé Biróczy. Maguktól is rajta mentek Korcza úrra,
                  rimánkodni, hogy már csak mégis vegye vissza ismét a pöreiket, ez a sánta (tettek
                  hozzá többféle epithetont) mindent elront.</p>
				<p> Még a nagyasszony csak hagyján, de ahogy Csollánné szidta!</p>
				<p> A szép delnő nem bírta neki elfelejteni Bányaváry elűzetését. Ő valóban rajongott
                  ezért a színészért, s dühös volt az ügyvédére, amiért megakadályozta, hogy
                  Bányaváry miatt vagyonát elveszítse.</p>
				<p> A megtorlás e szenvedélyének kijátszásáért legközelebb találta Kálmánt.</p>
				<p>Katinka bérbe fogadta Aszályit, hogy mint a kulláncs,+
                  mint a fűnyűg, ragaszkodjék bele Kálmánba. Segélyezte,
                  hogy egy lapot adjon ki (ez volt az első szubvencionált lap Magyarországon),
                  melynek azon mellékfeladata mellett, hogy a léhaságot, ürességet, könnyű
                  erkölcsöt, asszonyi és férfiúi hiúságot s a pongyola irályt meghonosítani
                  segítsen, az volt a főkötelessége, hogy mindent, amit Kálmán bárhova írt, irgalom
                  nélkül s az igazságérzetnek minden nyoma nélkül lerántson;+ egész írói jellemét nevetségessé, gyűlöletessé tegye, utána
                  leskelődjék, a hatalmasok előtt mint lázítót, a közönség előtt mint árulót
                  denunciálja, barátait ellene uszítsa; legérzékenyebb sebeiről a hegedést
                  felszakítsa. A bosszúálló asszonynak jó volt ez az eszköz, s Aszályi jó volt ilyen
                  eszköznek.</p>
				<p> Volt közönség, amelynek ez mindig tetszett.</p>
				<p>Hanem volt azután egy kicsiny csoport; aki e dögvész+
                  ellenében a szent ihlet chrysmáját kente homlokára; a költészet apostolainak
                  nevezhetjük őket. Egyformán lelkesülve mind egy magasztos eszmeért,+ egyformán elszánva fáradni jutalmatlanul, és ott halni
                  meg a szellemek csataterén. Mind szent nevek még most is előttünk. Hőseink, kik a
                  honfoglalókkal egy sorban állnak.Egyedül fennmaradt
                  nemességünk családfájának törzsökei.</p>
				<p> Ah! minő munka volt az, amit ők akkor véghezvittek.</p>
				<p> Magyar folyóiratot adni ki, közönség nélkül, kiadó nélkül! Jó szerencse, hogy egy
                  áldott nyomdász vállalkozott rá, hitelbe nyomtatni a lapot s az előfizetéseket
                  felszedni.</p>
				<p> Csekély közönségnek írtak. Három-négyszáz előfizető jelentkezett. Hogy is
                  lehetett volna kívánni, hogy olyan folyóiratnak nagy közönsége legyen, mely nem ad
                  divatképeket, mely nem közöl napi pletykákat, mely nem hízelkedik a magas
                  köröknek, mely nem foglalkozik érdekes botrányokkal, mely nem politizál, mely
                  egyedül nagy és nemes eszmékkel akar hatni.</p>
				<p> De mégis hatott.</p>
				<p>De mégis mozdult tőle a föld! Minden mag, amit ez a szent csoport elvetett,
                  pálmának nőtt fel azóta; s a forrás, amit Mózses-vesszejük*+ a sziklából fakasztott, ma terhes gályákat hord.</p>
				<p> Dolgoztak éjjelt nappallátéve, s nem jutott
                  munkájuknak sem díj, sem dicsőség.</p>
				<p> Országgyűlés, vármegyék, inszurrekció, Tudós Társaság összevéve nem mozdított ez
                  országon annyit, mint az a nehány megszentelt nevű ember.</p>
				<p> S minő apró kövek állták útjokat akkor! Most csak kövek: de akkor
                  Csimborasszók!</p>
				<p> A szerkesztő maga volt a korrektor, s Kálmán nemcsak novellákat és esztétikai
                  értekezéseket írt, hanem a lapborítékokat is csirizelte Tseresnyés uram
                  segítségével, s felírta rájuk a levélcímzetet. Azonkívül a lap netaláni
                  deficitjeért is magára vállalta a kezességet.</p>
				<p> Ez volt azután a hic Rhodus, hic salta! Mikor az első
                  esztendei zárszámadáskor azzal a felfedezéssel lepte meg a nyomdász, hogy nemhogy
                  haszon maradt volna a lapon, de száz egész forint a hiány a költségvetésből, ami
                  akként támadt, hogy egy dolgot kifeledtek az előleges budgetből, tudniillik, hogy
                  amit cenzor úr őméltósága kitörülget a lapból, ahelyett
                  aztán friss szedés kell, s ez éven át felmegy száz forintra. A cenzor okozta
                  költségekre nem gondoltak ők, az impraktikus poéták!</p>
				<p> Most ez hát bizony a vállalatot terheli.</p>
				<p> A nyomdász ugyan megkapja a maga száz forintját az új előfizetésekből, hanem
                  mármost az új negyedévi bevétel annyival kevesebb lesz; pedig az előfizetők is
                  nemhogy szaporodtak volna, de sőt inkább azon körülménynél fogva, hogy a múlt ősz
                  nagyon esős volt s a kukorica megpenészedett, még tíz percent el is maradt
                  belőlük. Így aztán lehet még egy évig az új előfizetéssel dugni be a likat,
                  folytatni a vállalatot, de akkor bizony baj lesz. S nemcsak baj lesz, hanem
                  szégyen is lesz.</p>
				<p> Kálmánt nagyon bántotta ez a veszteség; azonkívül Tseresnyés uramnak is
                  hátralékban volt már egy negyedévi angáriával, s kezdte
                  megtanulni, hogy az ugyan nagyon elősegíti a poétát a költésben, ha éhezik és
                  fázik; hanem ha még tetejébe adósságok terhe is nyomja, s azt tudja, hogy amit
                  most erre az üres papírra írni fog, annak az árával már régen tartozik valakinek,
                  az nagyon megbénítja a karját.</p>
				<p>Tseresnyés uram kitalálni látszott Kálmán töprengéseinek+ okát.</p>
				<p> Egy napon azt mondtaneki:</p>
				<p>– Nagy jó uram. Ön egészen elfelejti amit tanult, értem a festés tudományát.
                  Szabad volna-e önt felkérnem, hogy fessen le engemet – illő+ honoráriumért?</p>
				<p>Kálmán mosolygott az ajánlaton; éppen akkor betűcsömör volt a derekában.
                  Sajátságos betegség az: ismerik, akik folytonosan foglalkoznak irodalmi
                  munkássággal; hogy egy-egy időre úgy megutálja az ember a betűt, úgy undorodik a
                  tintától, s ha a haláltól válthatná is meg magát vele vagy ha aranyakat ígérnének
                  is minden sorért, nem volna képes egy gondolatot leírni. Ilyenkor hasztalan minden
                     erőltetés,nem jön ki a tollból+ az első szó, vagy ha kijön, úgy megharagszik rá az ember, hogy rögtön
                  kitörli.</p>
				<p> Egy éppen ilyenbetűutáló napon (amilyen minden írónak
                  van, még aki úgy megszokta is a folytonos munkát, mint az arsenicumevő a maga
                  méregadagját) jött elő Tseresnyés uram a maga ajánlatával.</p>
				<p> – Igaza van, mester – mondá Kálmán –, még ma veszek vásznat és festéket,
                  próbáljunk más mesterséget is.
               </p>
				<p> És azután úgy tapasztalta Kálmán, hogy nagyon jó az, ha az ember kétféle
                     mesterségettud. Nappal festhet, éjjel írhat.
                  Azalatt, amíg fest, megpihen az írástól; s amíg ír, addig megpihen a festéstől.
                  Folyvást pihen. A festés közben visszakapja a kedvét az íráshoz, s az írás közben
                  a festéshez. Folyvást mulat.</p>
				<p> Tseresnyés uram arcképe nagyszerűen ütött ki. Olyan volt ezüstgombos magyar
                  dolmányában, hogy szinte megszólalt. A vén szolgáló, mikor Kálmán kifordult a
                  szobájából, belopódzotta képet megbámulni, s
                  megcsókolta a drágalátos arcot; persze, hogy egy akkora darab a szájához ragadt
                  belőle, mert még nedves volt a festék. Sebaj! Kálmán helyreigazította a csók
                  nyomát megint.</p>
				<p> Mikor készen volt az arckép, Tseresnyés uram azt mondá:</p>
				<p> – Erre tehát lehajlik egy negyedév.</p>
				<p> Értette alatta az esedékes húsz forintot.</p>
				<p> – Ez bizony nem is rossz kereset – mondaKálmán –,
                  emellett meg könnyen el lehetne irodalmaskodni.</p>
				<p> – Úgy lesz – veté rá Tseresnyés uram. S azonnal kifüggeszté a műhelyébe az
                  arcképét, hogy láthassa minden ember, aki csizmát rendel, s kapjon kedvet
                  utána.</p>
				<p> Csakhogy igen sok embernek van szüksége csizmára, akinek nincs szüksége arcképre.
                  A második szobában dolgozó mesterembernek nemigen akart jönni munkarendelője.</p>
				<p> Egy napon mégis került egy hal a varsába. Wasztl volt
                  az, ki Tseresnyés uramnál rendelt meg magának kordovány csizmát, s ott meglátta
                  azt a képet. Ejh, az neki nagyon megtetszett. – Mibe került? – Tseresnyés uram azt
                  hazudta, hogy ötven forintba. Kegyes célokra a hazugság meg van engedve.</p>
				<p> Wasztl pedig az az ember volt, aki ilyen luxust megengedhetett magának. Egy
                     gazdagfűszerkereskedőnét vett el, s most már
                  emeletes háza van. Hanem azért Tseresnyés uram, ki Wasztlt még hentesinas korából
                  ismerte, csak most is „te Wasztli”-nak híja őt, az pedig viszont Tseresnyés uramat
                  „majszter bácsi”-nak, s az egész városban senkit sem tart tekintélynek, csak
                  Tseresnyés uramat.</p>
				<p> Tehát Wasztl azt mondta az ötven forintra, hogy az még nem is sok. – Hol az a
                  piktor?</p>
				<p> El is dobta rögtön a kezéből a fordítófát s a térdéről
                  a lábszíjat Tseresnyés uram, s vitte Wasztlt a mentezsinórjánál fogva a konyhán
                  keresztül a másik szobába, ahol Kálmán atelier-je volt felütve, s e szókkal mutatá
                  be ragadományát: „Itt a kuntsaft!”</p>
				<p> – Hát Wasztli! Kit akarsz lefestetni? Magadat, vagy az asszonyodat?</p>
				<p> Wasztl önelégülten mosolygott.</p>
				<p> – Már majd csak magamat. Az asszonyom le van már festve fiatalabb korából. Nem
                  sajnálom magamért az ötven forintot.</p>
				<p> Kálmánnak kellemesen hangzott ez a szó (a fél deficit törlesztése!).</p>
				<p> – Hanem én egészen akarnám magamat lefestetni, hallja az úr, ahogy állok.</p>
				<p> – Ne félj, lefest téged ez az úr mindenestül, még a sarkantyús csizmádat is
                  odafesti, meg a zsinóros mentédet is.</p>
				<p> – De sőt inkább egészen mente nélkül és csizma nélkül akarnám magamat
                  lefestetni.</p>
				<p> – Mi a kánya? – mondaTseresnyés uram, elbámulva: –
                  pőrén, egy szál vászonban?</p>
				<p>– Sőt egészen anélkül; csupán egy nagy zöld levélkoszorúval köröskörül, ahol
                     kell.+</p>
				<p> – Tréfálsz te Wasztli.</p>
				<p> – Nem én.</p>
				<p> Tseresnyés uram nem kérdte másodszor Wasztlitól, hogy tréfál-e, mert attól
                  tartott, hogy meg találja Wasztlit verni; hanem Kálmánhoz fordult.</p>
				<p> – De hát szokás ez a bolond pozitúra?</p>
				<p> – Óh, igen! – nyugtatá meg Kálmán –, sőt külföldön az ilyen szép kifejlett
                  herculesi termet lefestéseért, természetes mivoltában, a festők szoktak fizetni.
                  Sőt ez rá nézve valódi becses tanulmányt fog képezni.</p>
				<p> Tseresnyés uram csak a fejét rázta.</p>
				<p>– De hát mi a hét kőnek teneked az ilyen förtelmes+
                  figura, Wasztli? Hisz azt kidobja a feleséged a szobából.</p>
				<p> – Hát hiszen nem is viszem én azt a szobába.</p>
				<p> – Hanem eldugod a padlásra?</p>
				<p> – Dehogy dugom a padlásra! A mi specerei-boltunknak a
                  cége: „A Vademberhez”, kell nekem ez a kép boltcímernek
                  az utcára, hogy hadd csudáljon ott engem minden ember!</p>
				<p> Tseresnyés uramban felforrt a harag e hármas szemtelenségre.</p>
				<p> – Micsoda? Hát te azt hiszed, hogy ez az úr olyan piktor, aki boltcímereket
                     fest? Ma veres oroszlánt fest, holnap fehér
                  elefántot fest, holnapután téged fest le vadembernek? Annak köszönd, hogy nincs
                  itt a szobában a fordítófa, mert majd megtanítanálak én téged mindjárt becsületre.
                  Pusztulj, takarodj, ide ne jöjj többé a házhoz!</p>
				<p>Tseresnyés uram nagy haragjában megkapta két kézzel Wasztl gallérját, úgy tolta
                  ki az udvarra. A nagy mahumed ember csak nevetett és
                  könyörgött: „de hát legalább a csizmámat adja ide majszter bácsi, amiért+ ide jöttem.”</p>
				<p> – Csizmát sem adok többé;ha vadember vagy, járj
                  mezítláb!</p>
				<p> Tseresnyés uram egész felindulással ment vissza Kálmánhoz.</p>
				<p> – A neveletlen ember! S még szóba álltunk vele.</p>
				<p> – De pedig kár volt elkergetni – mondaKálmán –, mert
                  pénzt hozott volna a házhoz, s a munka egyre megy.</p>
				<p>– Ejh! egy művésznek nem szabad bizonyos fokon alul+
                  leszállni.</p>
				<p> – De hisz ön maga mondta, hogy addig nem lesz belőlünk semmi, amíg szégyeneljük a
                  bőrkötényt.</p>
				<p> Tseresnyés uram úgy meg volt szorítva ez emlékeztetés által, hogy ki kellett
                  fordítania keble minden titkos gondolatjait.</p>
				<p>– Igaz, azt mondtam. Nem szabad szégyenelnünk a bőrkötényt és semmiféle
                  becsületes munkát, nekünk többieknek. De ön nem jön velünk egy kategóriába. Mikor
                     Abdolonymus*+ király maga kényszerült az eke szarvát
                  megfogni, az az egész országára nézve volt szégyen. Mikor Dobzse László* király kontóra nem kapott húst a mészárszékből, az
                  egész Magyarországnak volt gyalázat. Ha ön megalázza magát, mi vagyunk megalázva,
                  mi többiek, kik önt tiszteljük, bámuljuk, és én inkább két órával dolgozom többet
                  naponkint, mint hogy engemet az irigyeinkazzal
                  gúnyoljanak, hogy „Ahol van ni! A ti nagy emberetek boltcímereket fest!” Nem, azt
                  meg nem engedem. Tudok én annál az ön számára okosabb foglalkozást. Van itt egy
                  műárus, aki képekkel is kereskedik. Fessen ön tájképeket. Azokat az én ismerősöm
                  bizonnyal megveszi. Vannak gazdag polgárok, akik szeretik a szobájukban a szép
                  tájképeket, azoknak a képeknek lesz kelete bizonnyal.</p>
				<p> Kálmán rá hagyta magát beszéltetni a csizmadiától, hogy tájképeket fessen.</p>
				<p>Két gyönyörű művet tett vászonra: az egyik volt egy
                  sík alföldi puszta, tiszta, derült nyári éggel, a távolban a gémeskút, közepén egy
                  alacsony ház, virágcserép takarta ablakokkal, az eresz alatt a kukoricafonatok, a
                  padlásablakban a paprikafüzérek, a ház előtt parasztszekér, útra készen, az egész
                  képen áldott melegség ömlik el, minő egy csendes nyári délest varázsmelege a
                  pusztán. A másik kép szintea pusztatáj+ volt éjjel. A háttérben az elsötétült falusi lak, csak
                  egy ablakában ég a mécses; a szérűn három férfialak fekszik, lábaiknál egy
                  komondor, a hold előtt egy feketefelhő vonul el,
                  ezüstszegélyű, s a távol Tisza kanyarulatai csillognak a visszfényben a ködös
                  láthatáron.</p>
				<p> Kálmán maga meg volt elégedve a két művel. Tseresnyés uram azt mondta, hogy
                  nagyszerűek; de eszébe jutott Apelles csizmadiája, s nem mondá el, hogy van egy
                  nagy hibájuk a képeknek: az, hogy a közönség nem érti meg őket.</p>
				<p> Azért csak elvitte azokat, köpenyege alá takarva a műárushoz.</p>
				<p> Hejh! de szomorúan hozta őket vissza.</p>
				<p>– Nem értenek a mostani emberek az ilyen képekhez! – szólt, kibontva gondosan
                  betakargató nagy kendőjéből a becses műveket. – Az ostoba műárus, mekkorát
                  nevetett neki, mikor meglátta a képeket. Hogy hát micsoda ez? Egy sík puszta, amin
                  semmi sincsen, még csak egy bokor sincs? Hát ez landschaft* akar lenni. Ha valaki landschaftotakar
                  festeni, azon kell lenni kősziklának, zöld, sárga és veres levelű fáknak,
                  vízesésnek, melyben meztelen nimfák fürdenek, a hegytetőn régi módi várnak, a vár
                  tornyában órának, hogy oda igazi órát lehessen betétetni,+ mely üt és muzsikál Az ilyenre aztán akad vevő. – Ha pedig éjszakai
                  tájképet akar valaki festeni, ne kímélje az effektust, a hold süssön
                  istenigazában, a felhők között legyen villámlás, a
                  távolban legyen egy égő ház, s annak a fényénél legyen valami gyilkos verekedés.
                  Ezt majd megveszik – talán. Hanem ha rögtön akar ön fizetendő munkát kapni, hát
                  akkor vannak a műárusnál mindenféle fancsali képek; ő azt mondja, németalföldi
                  iskola, nagy hollandus sipkás Magdolnák és pulideres Pilátusok.+ Azokat a műárus lemásoltatja, de ott kell nála
                  dolgozni, hogy meg ne lássák; mert azokat a képeket ő aztán felakasztatja egy
                  húsfüstölő kürtőjébe, s mikor jó füstösek, akkor elad a őket régiséggyűjtő magyar
                  főuraknak. – Ilyen munka kapható azonnal.</p>
				<p> Kálmán földhöz vágta az ecsetjét, s azt mondá Tseresnyés uramnak:</p>
				<p>– Uram! Megtanulhatnám-e én még a csizmadia mesterségét?+ Beállok önhöz inasnak!…</p>
				<p> Tseresnyés uram nagyon komolyan csóválta a fejét erre a kifakadásra. Nem tetszett
                  neki, hogy az ő mesterségét, mint utolsó menedéket nézze valaki. Szép tudomány az,
                  aki igazán érti!</p>
				<p> – Csak maradjon mindenikünk a maga mesterségénél. Ami halad, az nem marad.
                  Napjára várjuk a vásárt. Megjön az ideje annak is. Ami a csizmákat illeti, azoknak
                  most lesz itt az ideje. Jön a szolnoki vásár: itt van ötven pár készen a kamrában
                  felaggatva, azokkal lerándulok Szolnokba;lesz pénzünk
                  elég. S ha nekem lesz, önnek is lesz; majd visszakapom én azt öntől, mikor meg
                  nekem lesz rá nagyobb szükségem. Egyszer a csizmadia segíti ki a hínárból a
                  művészt, másszor meg a művész a csizmadiát. Hát nem jó lesz-e így?</p>
				<p> Kálmán megszorítá jó öreg házigazdája kérges tenyerét, s aztán csak fölvette
                  ismét a rajzónt, s hozzáfogott, hogy egy olyan muzsikáló órához való tájképet
                  vázoljon. Amíg festett, szépen kidolgozhatta a fejében azt az elbeszélést, amit
                  majd az éjjel fog leírni a lapja számára.</p>
				<p>Hajh, az a lap pedig csak nem akart felvirágozni. Dicsérte azt minden ember.
                  Remek dolgok, nagy eszmék jönnek benne, elismerék; hanem elő nem fizettek rá.* A munkatársak, kik annyi lángészt, annyi tanulmányt,
                  annyi merész kezdeményezést halmoztak benne össze, mind ingyen dolgoztak:
                  kenyérkereső óráikból, éjjeleik nyugalmából vonva ela
                  drága időt. S már az évnegyed is a vége felé közelgett, s újra fenyegetőleg
                  tornyosodott a láthatáron a deficit: Csimborasszó akkor, száz és még nem tudom
                  hány forint! Honnan azt előteremteni? Kálmán feje főtt abban nagyon.</p>
				<p> – Ne ráncolja ön úgy össze a homlokát! Itt jön már a szolnoki vásár; jó lesz
                  minden!</p>
				<p> Aztán három nappal a szolnoki vásár előtt, mikor Tseresnyés uram éppen adogatná
                  le a kamarában felaggatott csizmákat az öreg szolgálónak, ki azokat a nagy vásáros
                  ládában műértőleg elhelyezgeté, a bicegő szalmaszék kicsúszott alóla, ő leesett, s
                  kificamította a lábát bokában.</p>
				<p>A borbély, aki helyre tette a lábát, azt mondá, hogy ez veszedelmes ficam: egy
                  hétig nem szabad felkelni vele az ágyból, s három hétig nem állhat a páciens a
                     lábára.+</p>
				<p> – Szervusz neked, szolnoki vásár! – sóhajta fel Tseresnyés uram, sztoikus
                  nyugalommal.</p>
				<p> Ez a csapás egészen felzavart minden emberi számítást.</p>
				<p>Mi haszna a sok csizma a kamarában, ha nem lehet vásárra+ menni. Pesten minden ember cipőben jár; itt nem veszik azt a ráncos
                  torkú, fontos talpú, hatalmas hegyes orrú jószágot;
                  másra meg nem lehet bízni a drága portékát. Biz elmúlt a szolnoki vásár, anélkül,
                  hogy Tseresnyés uram csizmái jelen lehettek volna rajta.</p>
				<p> És ez aztán nagy baj volt. Minden nap egy nap; a vén cseléd egy nap azt jelenté,
                  hogy az egyetlen utolsó legény is elvitte a vándorló könyvét, mert szűknek találta
                  a kosztot; másik nap azt jelenté, hogy Jenőy tensurnem
                  akar többé feketekávét inni ebéd után, azt mondja, hogy az nem jót tesz a
                  mellének. Pedig bizonyos, hogy csak ez tartja benne a lelket. mert alig nevezhető
                  az evése evésnek.</p>
				<p> Tseresnyés uramnak ez a szó nagyon keservessé tette az ágyban fekve maradást.
                  Nagyot mordult, de nem szólt semmit.</p>
				<p>– Pedig – monda a vén cseléd – ma is láttam az utcán Béni urat a nagy fejével két
                  szép almáspejen kocsikázni ki a Városligetbe.+</p>
				<p> Erre megszólalt Tseresnyés uram.</p>
				<p> – Láthattad Béni urat kocsikázni; de azeleibe nem
                  szükséges az a szó, hogy „pedig”. Mert az kötszó,s
                  Béni úr paripáinak Kálmán úr feketekávéjával semmi összeköttetése. Hanem nyisd fel
                  az almáriomot, vedd ki onnan az ezüstgombos mentémet, vidd el a zálogházba, ha
                  fölkelek, majd kiváltom; s Kálmán úrnak feketekávéja legyen minden ebéd után; mert
                  az neki szükséges.</p>
				<p> Az öreg cseléd kivette a tisztes ezüstgombos mentét, s kivitte az egyik ajtón, a
                  másikon pedig visszahozta; dehogy adta azt a zálogházba: volt egypár megtakarított
                  forintocskája magának; azt szedegette elő, hogy se gazda, se vendég ne vegye észre
                  a szükséget a háznál.</p>
				<p>A gazda nem is vette észre, hanem a költő gyanakodó, álomlátó, necromanta.*+ Kálmán egy reggel azt mondá magában: „elmegyek,
                  lefestem azt a boltcímert.”</p>
				<p> Akárhogy megharagszik is Tseresnyés uram, ő felkeresi a maga vademberét. Ugyan
                  furcsa volna egy művésztől, ha már e demokrata életmódra adta magát, ha még
                  válogatna a tárgyakban, mikor ötven forintot kínálgatnak a kezébe.</p>
				<p> Tehát keressük fel a Fidzsi-szigetet.
               </p>
				<p> Hajh, de úgy tapasztalá, hogy amíg ő késedelmezett, azalatt valami szerencsésebb
                  Magellán már felfödözte a Fidzsi-szigetet, s Wasztl fűszeres boltja előtt immár
                  egy akkora festett vadember ijesztgeti a járókelőket,
                  amekkora csak egy másfélöles vászonra felfér, amire valaki nem sajnált öt forint
                  ára festéket felmázolni. Igaz ugyan, hogy a vadembernek mind a két lábán kifelé
                  voltak a lábhüvelykujjai, nem befelé, mint másnak; hanem hiszen éppen ez a derék a
                  vadembernél!</p>
				<p> Kálmánnak tehát ez az utolsó reménysége is vízzé vált. Szomorúan fordult vissza.
                  Hogy még a festett vadember is így le tudja az embert verni!</p>
				<p>Mikor aztán a két kezét a két üres zsebébe beledugva, tovaőgyelgett+ az utcán, akkor kezdé magában érezni, hogy mi az az
                     ember,aki már semmi sem, csak egy lump, egy
                  rongy!</p>
				<p> Akinek semmije sincs, csak a rajtalevő rongy!</p>
				<p>De hát akinek belül, e rongyok alatt kincsei vannak, aki érzi magában, hogy
                     lángészlakja szívét, agya tanulmányokkal terhelt,
                  ujjai hegyében teremtő művészet, és mégis rongy! Semmi sem, csak rongy!+</p>
				<p> A kincseket, a lángészt, a tudományt, a művészetet nem látja senki, csak azt
                  látja, ami kívül van: a rongyot…</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> Tseresnyés uram mintha érezte volna, hogy Kálmán miben töri a fejét, olyan
                  nyugtalanul viselte magát a fekhelyén.</p>
				<p> – Felkelek; dörmögött ingerülten. Nem maradok tovább fekve. Nincs már a lábamnak
                  semmi baja. Mankóval fogok járni.</p>
				<p> És nem hagyta magát lebeszéltetni, hogy kis hálófülkéjéből ki ne sántikáljon,
                  megnézni, mi történik a műhelyben.</p>
				<p> Hajh, bizony ott szomorú dolgot látott; a legények mind elpusztultak onnan, amíg
                  ő beteg volt, egyedül maradt ott az inas. No majd visszajönnek, vigasztalá magát.
                  De még a műhelyajtó is be van zárva; munkaadók sem jönnek már.</p>
				<p> Azért is hogy jönnek! Éppen most dörömböz valaki az ajtón. – Nyisd ki, gyerek! –
                  «Valami pajkos suhanc lesz, aki megveri az ajtót s odább szalad.»</p>
				<p> Azért is, hogy nem pajkos suhanc, mert az Tóth Máté uram maga, aki belép a
                  műhelybe, hátratolva izzadt homlokáról a poros kalapot.</p>
				<p> – Isten jó nap, mester uram! – köszönt be ismerős kedvvel a földész –, hát nem
                  jött el szolnoki vásárra…</p>
				<p> – Nem ám. Akkor kellett éppen kificamodni ennek a rossz lábnak. Inkább törött
                     volnael; de utánaegy
                  héttel.</p>
				<p> – De már most semmi baj sincs, ugye? Lehet járni rajta? Csizmát is húzhat rá.</p>
				<p> – No, azt húzhatok rá, akár ötven párt, mert mind a nyakamon maradt, hogy nem
                  vihettem a vásárra.</p>
				<p> – Hát hisz az jó. Éppen azért jöttem mester uramhoz, hogyha nem hozta el a
                  csizmákat, hát én jövök értük s viszem mind; kell már a sok cselédnek.</p>
				<p> – Micsoda? – szólt elbámulva Tseresnyés uram. – Hát Tóth uram nem vett mástól
                  csizmát, hogy engem a szolnoki vásáron nem talált?</p>
				<p>– Már hogy vettem volna? Mikor harminc esztendő óta a mester csizmájában járok,
                  magam, cselédeim! Hiszen kiátkozna minden béresem a világból, ha nem Tseresnyés
                  uram bőrét viselné, magam meg okvetlenül megsántulnék a más csizmájában. Nem ért
                  ahhoz minden ember! Tudomány az, pedig nagy: hogy olyan legyen a csizma, mintha az
                  embernek a lábára volna öntve, s úgy járjon benne egész nap, hogy meg ne érezze.
                  Azt mondják, hogy a csizma csak csizma! Dehogy csizma! Nekem az olyan csizma nem
                  csizma, amelyiket mindennap sámfázni kell; hol a sarkamat szorítja, hol a szegek
                  ütnek át a kérgen, hol a talpa görbül meg, hogy úgy jár benne az ember, mint a
                  macska a dióhéjban, utoljára félremegy a sarka; ha megázik, kitörik az oldala, s
                  aki azt akarja, hogy fel ne törje a talpát, a vállára akasztva viselje a bot
                  végén. Nekem az ilyen csizma, nem csizma, s amelyik csizmadia ilyen habdákat* csinál, az jobban tette volna, ha beáll kispapnak, s
                  lett volna inkább kanonok. Azért én, ha Amerikában laknám is, oda is magam után
                  hordatnám a mester csizmáit, mert azok aztán az igaziak!</p>
				<p> E csizmographiai értekezés nagyon felemelte Tseresnyés
                  uram kedélyét. Mind igaz az! Azonfölül indokolta Tóth uram Pestre jövetelét még
                  azzal is, hogy valami háromszáz mázsa gyapjúcskát kellett felszállítania a
                  kereskedőkhöz, aminek most vette fel az árát: hanem ez csak mellékes dolog,
                  főtárgy a csizma.</p>
				<p> Tseresnyés uram tehát vevé a kamrakulcsot, s elindult sántikálva a kamrába. – De
                  ördögöt sántikált. Egészen elfeledkezett róla; hiszen nincs az ő lábának már semmi
                  baja. Hogy bolonddá tette a borbély!Még mankóra
                  szorította volna.</p>
				<p>Tóth uram behívta az utcán lézengő kocsisait, s kihordatta velük a kamrából a
                  megvett csizmákat a szekérre. Akkor aztán nem bánta, ha egy pohár törkölypálinkára
                  betérnek a tiszta szobába, ahol egyúttal fizetni is fog.+</p>
				<p> Tseresnyés uram megjegyzé, hogy most a tiszta szoba ki van adva egy fiatal úrnak;
                  de az most nincs itthon, bemehetnek tőle: különben is igen jó ember.</p>
				<p> Hát amint Tóth Máté uram belép a tiszta szobába, s meglátja ott azt a
                  felakasztott két tájképet, meglepetve mutat az egyikre:</p>
				<p> – Nini! Hisz ez az én házam!</p>
				<p> – S ez Tóth uram háza volna?</p>
				<p> – A biz ez; még azok a lovak is az én lovaim, s az a gyerek ott a szekéren, a meg
                  az én fiam. Hát az a másik kép?</p>
				<p> – No, már azokra az emberekre csak nem ismer Tóth uram, akik ott a szérűn
                  alusznak?</p>
				<p> – Hátha azokra is ráismerek? – Aztán ki pingálta ezeket a képeket?</p>
				<p> – Az én lakóm. Hiába mondanám a nevét. Nem ismeri azt Tóth uram.</p>
				<p> Tóth Máté ravaszul hunyorított a félszemével.</p>
				<p> – Jól van hát no; én nem ismerem. – Aztán mi végre vannak ezek a képek
                  pingálva?</p>
				<p> – Hát csak arra avégre, hogyha valaki megvenné
                  őket.</p>
				<p> – Teszem, hogy én is megvehetném azokat, mint akárki más? De nézd csak, még a
                  tarka macska is ott van a folyosón!</p>
				<p>– Megveheti biz ezeket Tóth uram is; ha megadja az árát.*</p>
				<p> – S mi légyen az ára?</p>
				<p> – Száz forintért vesztegetik.</p>
				<p>– Még nem is sok. Megadom érte. Hej, hogy megörül neki az+ anyjuk.</p>
				<p> Tseresnyés uram nem akart hinni szemeinekés füleinek.
                  Soha Tóth Máté uram hiábavalóságokra egy garast ki nem adott, s most száz forintot
                  nem sokall két képért.</p>
				<p> De nem is százat, hanem kettőt húzott ki Tóth uram a bugyellárisból:</p>
				<p> – Én csak százat mondtam, – vonakodék a mester.</p>
				<p> – No igen: egyért egy, a kettőért kettő; s én mind a kettőt viszem; már
                  tudniillik, ha eladó. Én ugyan azt a piktort nem ismerem, hanem a házamra
                  ráismerek; itt a pénz: a két kép az enyim.</p>
				<p> Tseresnyés uram meggyőződött róla, hogy: de már ez nem tréfa.</p>
				<p> – De már most meg kell hát ismerkedni Tóth uramnak a képek festőjével is;
                  maradjon itt nálam ebédre, akkorra az is hazajön.</p>
				<p> Tóth uramnak nem kellett több marasztás: ő biz itt marad: úgyis valami hiba van
                  az egyik képen, amit meg kell a festőnek mondania.</p>
				<p> (Íme, ez is Apelles csizmadiája!) – gondolá magában Tseresnyés uram. „Már ugyan
                  mi hiba lenne ezen a képen?”</p>
				<p>– Hja, azt maga nem érti, mester; – szólt alattomos mosolygással Tóth uram, –
                  mert maga csak csizmadia; de a piktor majd megérti. Az a hiba, hogy ezen a képen a
                  házam ajtaja be van csukva. Azt akarom megmondani a piktornak, hogy annak a háznak
                  az ajtaja nincsen becsukva…… Majd megérti azt az a
                  piktor.</p>
				<p> Tseresnyés uram tehát leültette a vendégét, hogy várja meg az ebédet, s a piktor
                  hazatértét. Hogy az idő unalmassá ne váljék s az ebédet is könnyebben várhassák,
                  Tóth uram behozatta a szekérről a tarisznyát, meg a kulacsot. A tarisznyában volt
                  sonka, fehér cipó, a kulacsban vörös bor. Jól esik azzal ebéd előtt az éhséget
                  szelídíteni. Hozzá is láttak mind a ketten.</p>
				<p>Eközben Tóth Máté uram mindent apróra megbámult, amit a szobában talált: a
                  festőállványt, a palétát, a hosszú nyelű ecseteket. Tseresnyés uramnak nagy
                  dolgába került lebeszélni, hogy a palétára kinyomott olajfestékeket meg ne
                  kóstolja; jó lehet az kenyérre kenve; – pedig úgysem kóstolta volna meg: csak
                  kötődött a mesterrel. – Egyszer aztán megakad a szeme egy nagy csomag
                  nyomtatványon, ami fel volt halmozva egy szögletbe.+</p>
				<p> – Hát ez mi az Isten csodája, ez a sok?</p>
				<p>– Mivelhogy az én lakóm nemcsak festő, hanem író is; egy folyóiratot ád ki,
                  amelyből bizonyára többet nyomatott, mint amennyi elkelt, hát+ a többi most itt van.</p>
				<p> – S mi lesz ezekből?</p>
				<p> – Majd talán a sajtos megveszi fontszámra.</p>
				<p> – S mi legyen abban a nyomtatásban?
               </p>
				<p> Tseresnyés uram kapott a kérdésen; előhúzott egy csomót az ottveszett
                  nyomtatványokból, föltette a pápaszemét, s elkezdett Tóth uramnak felolvasni
                  egyet-mást belőle.</p>
				<p> Tóth Máté uramnak egyik jobban tetszett, mint a másik. Tetszett neki, hogy a
                  versek olyan szépek, hogy mindenki megérti, s a próza meg olyan szép, mintha vers
                  volna. Mennyi új dolog van benne, mennyi tanulság! Napestig elhallgatná az
                  ember.</p>
				<p> Tseresnyés uram pedig kész volt napestig tartani a felolvasást.</p>
				<p> Az ebéd ideje úgyis elmúlt,Kálmán nem jött haza; azt
                  pedig se gazda, se vendég, se szakácsné a világért meg nem engedték volna, hogy az
                  ő hazatérte előtt tálaltassék fel a leves; őt meg kell várni az ebéddel, ha minden
                  étel elromlik is.</p>
				<p> S az idő csak telt. Hol a gazda szelt egy darabot a sonkából, hol a vendég. Ha az
                  egyik letette a nyomtatványt, fölvette a másik, s az olvasott belőle; Tóth uram
                  egyre jobban belehevült a kötött és kötetlen költeményekbe.</p>
				<p> Utoljára elfogyott a sonka, kenyér, kiürült a kulacsból a bor; gazda és vendég
                  azon vették észre, hogy beesteledett. S ők jóllaktak anélkül, hogy az ebédet
                  felhozták volna.</p>
				<p> Akkor aztán Tóth Máté uram fölkerekedett.</p>
				<p> – De már tovább nem várom a maga lakóját; az bizonyosan elmaradt másutt ebéden. S
                  nekem még ma el kell indulnom a szekerekkel; hanem hát egyet mondok. Mi az ára egy
                  ilyen csomó nyomtatásnak?</p>
				<p> – Biz az négy forint.</p>
				<p> – Csak? No hát én ezt az egész határ papirost mind megveszem csomónkint négy
                  forintjával, s hazaviszem magammal. Nagyon szép dolgok vannak ebben.</p>
				<p> – Igen, de mit csinál Tóth uram negyven példány folyóirattal, amiben negyvenszer
                  vannak meg ugyanazok a dolgok?</p>
				<p> – Nem kell miatta aggódni! Furfangos a paraszt! – Hát tudja mester, az én házam
                  útban esik, megfordul nálam évenkint száz utazó úr is, aki csak beszáll hozzám,
                  mintha vendégfogadó volnék; mikor aztán szívesen láttam, akkor elhálálkodik, s
                  szeretné tudni, hogy mivel tartozik! Semmivel sem, az a felelet. Magyar
                  vendégszeretetből láttuk el. Hát ezentúl minden embernek, aki hozzám beszáll, arra
                  a kérdésre, hogy mivel tartozik, a markába nyomok egy példányt ebből a
                  nyomtatásból: itt van, uram, ezért adsz négy forintot, aztán Isten áldjon meg.
                  Mind emberére akad ez egy szálig; amitmagamnak tartok
                  meg: a leányom estenkint olvasni fogja előttem.</p>
				<p>Tseresnyés uramnak egy szó kifogása nem lehetett a praktikus felfogása+ ellen az előfizető-vadászatnak – lesből; azért átvette
                  Tóth Máté uramtól a kárbaveszett példányok árát tiszta lelkiismerettel, s
                  kihordatta a csomagokata szekerére.</p>
				<p> Gondolta magában: de már végefelé közelít a világ; soha Tóth Máté uram egy
                  ötgarasos naptárnál egyéb nyomtatásba pénzt bele nem ölt, most szekérderékkel
                     vásárolbe papirost.</p>
				<p> Kálmán még akkor sem jött haza.</p>
				<p> Tóth Máté uram még egyszer visszatért a mesterhez.</p>
				<p> – Mester, aztán annak a piktornak el ne felejtse megmondani, hogy hiba van a
                  képen: az én házamnak az ajtaja nyitva van ám! – De megálljon, még mást is mondok.
                  A gyapjút drágábban adtam el hatszáz forinttal, mint a feleségem mondta. Ezt a
                  pénzt itt hagyom, s megrendelek érte egy képet annál a piktornál. Én ugyan nem
                  tudom, hogy ő ki légyen, nem is gyaníthatom, de az ilyen piktor nagy furfangos.
                  Kitalál mindent. No hát fesse le nekem az a piktor azért a hatszáz forintért az én
                  házamat belülről; úgy, ahogy egy szobában ülünk egy asztalnál: a feleségem, meg
                  én, meg a nagy fiam és a nagy leányom, meg a kisfiam, meg a kisleányom; aztán
                  magát is fesse oda a piktor, az asztal mellé; tudja. Furcsa kép lesz abból. Hanem
                  hát csak mondja meg neki; majd megérti az azt.</p>
				<p>Tseresnyés uramnak még a pápaszeme is elbámult a markába tett sok pénzre, s a
                  lelkére kötött megbízásokra. A millennium*+ közeledik!
                  Jön az üstökös bizonnyal. A zsíros parasztból mecénás lesz; Kálmán gondjait
                  átveszi, akinek soha sem volt képekre, betűkre gondja.</p>
				<p> Így rendelte a mindenhatóÚristen, akinek csudálatosak
                  az ő utai.</p>
				<p> Csak hát jőne már Jenőy úr haza.</p>
				<p> Az ebéd egészen elromlott már, a szakácsné hiába szaladgál ki az utcaajtóba
                  lesni, hogy jön-e már; mert az nem jön.</p>
				<p> Bujdosik a pusztában. – Milyen nagy puszta egy nagy város! Végigjárja az utcákat.
                  Mind oly puszták! Tele emberekkel, kik őt nem ismerik többé.</p>
				<p> Elmegy a palota előtt, melyben a szép madonnakép lakott; tán most is ott lakik.
                  Az ablakon át zongoraszó hangzik le; talán az játszik ott. Milyen pusztaság van
                  ott őrá nézve!</p>
				<p> Végigbolyong a szép delnő háza előtt, melyhez annyi szívdobogás vonzotta egykor,
                  az ablakokból nyíló virágok hajladoznak alá. Milyen pusztaság ez!</p>
				<p> Elsompolyog a ház előtt, melyben olyan nagy úr volt egykor; hol fényes estélyeket
                  adott; melynek kapuja, redőnyei most be vannak csukva; ott nagyanyja lakik; milyen
                  pusztaság ez!</p>
				<p> Végigmegy a kávéházak előtt, mikben a tűzvérű fiatalság egykor lelkesítő
                  szónoklataira hallgatott. Új nemzedék tölti azokat most
                  be, mely a főuraknak bókol. Milyen pusztaság ez!</p>
				<p> Megkerüli a fényes színházat, mely diadalainak tanúja volt egykor, s melynek
                  oldalán még most is ott sárgul egy régi magyar színlap rongyos töredéke, eltakarva
                  új falragaszoktól. Milyen pusztaság ez!</p>
				<p> Végigtámolyog a Duna-parton, s átbámul Budára; hol egykor őt fogadta a legfensőbb
                  úr valamennyi urak között. Milyen pusztaság az!</p>
				<p>És e pusztaságban ő egyedül bolyong: az „egyedül idegen”:
                  a magyar író, a magyar művész.</p>
				<p> A késő est veti vissza a szűk utcába, melyben lakik. Nem jut eszébe, hogy
                  délelőtt van-e vagy délután, csak a sötétség mondja neki, hogy este van.</p>
				<p> Az utcaajtó be van már zárva, mint szokott korán zárva lenni; csak a műhelyajtó
                  van még nyitva, onnan hat ki egy vékony fénysugár.</p>
				<p> Kálmán lopódzvaközeledik az ajtóhoz, mint aki tudja
                  már magáról, hogy ő semmi sem már többé,csak egy
                  rongy. Leskelődik és hallgatózik.</p>
				<p> A műhely közepén, a tőke mellett ül a csizmadia; de előtte nem fekszik a munka,
                  hanem a zsoltár.</p>
				<p> A csendes zugban áhítattól fennkölt arccal énekli:</p>
				<p> „Szeretem és áldom az Úristent! Mert meghallgatá az én
                  kérésemet….. Melyért imádom őtet örökké!”</p>
			</div>
			<div type="chapter">
				<head> Kortesdolgok és családi bajok </head>
				<p> Senki sem fog azon csodálkozni nálunk, hogy ilyen heterogén elemek egy sorban
                  említtetnek. Kivált a régi időkben sokszor össze voltak ezek bonyolulva.</p>
				<p> **megyében, melynek Decséry volt a főispánja, ősidőktől fogva nem volt
                  konzervatív párt soha. Éppen azért a tens rendeknek, minthogy semmi ellenmondójuk
                  nem volt, igen csendesek voltak a gyűléseik, higgadtak a tanácskozmányaik, s
                  legillendőbb hangon fogalmazvák a határozataik. A főispán – szóló – volt a
                  gyűlésben a kormánypárt, de ő mint elnök csak nem veszekedhetett az egész
                  kongregációval, s ha tette, válogatott stílusával mindig nagy derültség volt a
                  hatás, melyet gerjesztenie sikerült. Különben pedig igen derék főispán volt.</p>
				<p> Egyszer aztán a bécsi udvari kancelláriában azt határozták el, hogy minden
                  megyében, ahol még nincs, meg kell alakítani a konzervatív kormánypártot: a
                  főispánok azért vannak a világon, hogy ezt tegyék.</p>
				<p>Decsérynek is kiadatott ez a rendelet, ami neki aztán nem kis főfájást okozott.
                  Honnan vegyen ő ** megyében konzervatíveket? Bár legalább+ vetőmagot küldtek volna neki hozzá. Pedig ha nem teszi, királyi
                     komisszáriussal*+ fenyegetik a vármegyéjét.</p>
				<p> Nagyon erős szövetséges volna e célra a veje, Bálvándy; akire a leánya férjhez
                  adásakor egyenesen számított is; de a párizsi fatalitás miatt éppen az ellenkezője
                  történt meg annak, amire számított. Hogy a Decséry család gazdag nábobjai addig
                  késedelmeskedtek az adósok börtönébe került vő kiváltásával, amíg az magához a
                  szép üldözőhöz fordult, s attól meg is nyerte a szabadságát, abból két nagy baj
                  származott, egy családi baj, meg egy politikai veszedelem.</p>
				<p>A családi baj még hagyján; hogy tudnillika
                  kiszabadulás után Bálvándy nagyon is sokat tett a Csollánné iránti háladatosság
                  kifejezésére, s nemcsak a pénzt, hanem más, nem pénzbeli tartozásokat is sietett
                  neki lefizetni, s sokkal inkább igyekezett a szép szalmaözveggyel elfeledtetni
                  Kálmánt, mint saját feleségével; hát ez bizony elég nagy baj Dorothea grófnőre
                  nézve, hanem utoljára is az csak az ő magán baja, de sokkal nagyobb kár az, hogy a
                  mulasztás miatt Bálvándy az egész Decséry családra úgy megneheztelt, hogy se ipát,
                  se napát azóta meg nem látogatta, a főispánnal éppen csak a megyegyűléseken
                  szokott találkozni, ott is csak azért, hogy a főúrnak „malleus*”-a legyen.</p>
				<p> „Malleus”-nak nevezik a „kalapácsot” – diákul. A zöldasztal mellett aztán ez a
                  titulusa egy olyan hatalmas, vagy főrangú, vagy eszes, vagy kitűnően goromba
                  szónoknak, ki egy másik szintoly minőségű celebritásnak apróra megtörésében
                  találja hivatását; ki, amint ellenfele megszólal, siet magát utána feljegyeztetni,
                  s a retorika minden eszközeivel agyonkalapálja az „előtte szólót”. Ezért a
                  „kalapács” cím.</p>
				<p> Ehhez pedig háromszoros hivatása volt Bálvándynak, mert főrangú is volt, eszes is
                  volt, goromba is volt.</p>
				<p>Ezt tehát nem szerette a főispán. Egyszer meg is mondta gyűlés után a vejének,
                  hogy nem illik közel atyafiaknak ilyen csúnyául bánni egymással: de arra Bálvándy
                  azt felelte neki, hogy „Kein Bruder in der Politik*”.</p>
				<p> Konzervatív pártot pedig kellett csinálni ** megyének, akárhogyan.</p>
				<p> Hiszen lehet „akárhogyan”. Van ott egy sereg prelátus, egynehány főúri
                  gazdatiszt, akadnak községeikkel nem egyező jegyzők, egy csomó hivatalvadász
                  fiatalember, talán egy kis sértett hiúság is szolgáltat némi kontingenst, és
                  legvégül ideparancsolhatók más megyékből olyan hű barátok, akik ebben a megyékben
                  is bírnak fekvő vagyonnal, hogy a publikus téren tegyék
                  meg a maguk kötelességét. Ily elemekből aztán csak megalakul, ha nem is egy tábor,
                  de legalább egy falanx, mely bolond kedvét találja abban, hogy az egész vármegye
                  minden szellemi ütlegeit felszedje a hátára minden gyűlés alkalmával.</p>
				<p> Ezen eljárásból származott azon eset, hogy Jenőy Benjámin úr is megkapta az
                  intést, miszerint nem azért hagyatott helyben legmagasabb helyeken majorescóvá
                  tétele, hogy otthon ápolja a tyúkszemeit, hanem hogyha úgy kívántatik, a kellő
                  időben jelenjen meg ** megyében, s segítsen a józan pártot nagybecsű személyével
                  öregbíteni. E felhívásnak eleget is tett, s a nagyasszony kíséretében átköltözött
                  az iváncsi uradalmába, ahonnan aztán szorgalmasan feljárt a székvárosba
                  megyegyűlésekre és pártértekezletekre, szörnyen elbízva magát, hogy jutott
                  valahára egy olyan társaságba, ahol az ő tanácsát is kikérik, s okos dolognak
                  tartják azt, amit ő beszél.</p>
				<p> Az ekként megalakult pártnak szüksége volt egy fényes manifesztációra, mellyel
                  lételét a világ előtt tanúsítsa, s erre egy igen jó alkalom lett rendezve.</p>
				<p> Volt akkor a szomszéd testvérországnak egy nemigen népszerű hercegi kormányzója,
                  kinek missziója lett volna a magyarországi megyéket beutazgatni a főispánok
                  kíséretében, s a nyerendő ovációkban az új politikai rendszert inaugurálni.</p>
				<p> Kezdetett a diadalkörút éppen ** megyével. A herceg jött is a főispánnal, a megye
                  határán kellett őt a józan párt küldöttségének elfogadni.</p>
				<p> A küldöttség csak megvan; de hát ki fogadja el?</p>
				<p> Hiszen van a pártnak egy püspöke is, aki nagy ékesenszóló, az ugyan elfogadhatná
                  őhercegségét, ami a szónoklatot illeti; de miután az elfogadás alatt nemcsak szép
                  retorikai trópusokat értünk, hanem egyúttal az egész frekvenciának úri módon való
                  megvendégelését is, az pedig úgy belekerül kétezer forintba, mint egy krajcárba; s
                  miután a püspökök már akkor is tudták, hogy kétezer forint olyan isten adománya,
                  amit halálos vétek az ablakon kidobni, annálfogva a kitűnő szónok azzal mentette
                  ki magát e megtisztelő bizalom alól, hogy őneki nagy vértolulásai vannak, amik nem
                  engedik meg a hosszas szónoklatot. Egy másik úrnak nem voltak ugyan vértolulásai,
                  de őszintén megvallva, nincs elég helyisége annyi úri vendég ellátására. Egy
                  harmadik úrnak meg lett volna elég módja az utóbbira, de az meg a
                  szónoklattartástól irtózik annyira, hogy készebb itthagyni a vármegyét, mint
                     speechelni. Addig-addig tagadta ki magát minden
                  ember e tisztességből,míg utoljára valakinek eszébe
                  jutott felkiáltani: hát hisz itt van „Béni bácsi!” – Igazság! Itt van Béni bácsi!
                  – kiálta fel aztán az egész értekezlet egyhangúlag: hisz már ennél jobbat nem is
                  kaphattak volna.</p>
				<p> Béni bácsi csak nevetett eleinte; aztán kezdett nagyon felfuvalkodni arra a
                  gondolatra, hogy íme ő legyen egy ilyen tekintélyes férfiakból álló testület
                  vezetője. Egy kicsit szabódott, egy kicsit kérette magát; de elvégre belenyugodott
                  e megtiszteltetésbe, és rá hagyta magára nyomni a díszes szerepet, ami senkinek
                  sem kellett.</p>
				<p>Csak azután, mikor a dominiumába hazakocsikázva nagy fennyen elkezdett dicsekedni
                  Andrásnak, a libériás hajdúnak a nagy dicsőségről, ami őket érte, világosítá fel
                  róla a vén cseléd, hogy ez nekik nagyon sokba fog kerülni:
                  ellátni az egész vendégsereget, urát, hajdúját, kocsisát. Hát még a hosszú diák
                  szónoklat!</p>
				<p>E két feladat csakugyan nagyon lehűtötte Béni bácsi kedvét. Ejh, azt a
                  megtiszteltetést nem lett volna szabad addig elfogadni, míg a mamától meg nem
                  kérdezte, hogy hát ő mit szól hozzá. Mert hátha mármost a mama azt találja
                  mondani, hogy ő bizony nem ad ebédet annak az egész siserahadnak!*+ No, az lesz a szép dolog.</p>
				<p> Béni bácsi maga meg sem merte volna vallani ezt az édes mamának, ha a becsületes,
                  jószívű András per sundám-bundám elő nem hozta volna otthon a nagyasszony előtt,
                  minő dicsőség érte a famíliáját.</p>
				<p> A majoresco dobogó szívvel leste, hogy mit fog a mama erre mondani.</p>
				<p>Hát mit mondott volna? Magán kívül volt örömében, hogy végtére is az ő kedves
                  magzatját ilyen nagy tisztelet éri! De bizony elszánta magát, hogy a hercegi
                  kíséretet hercegi módon fogja ellátni. Kerüljön, amibe kerül. Béni bácsinak
                  újdonatúj magyar díszruhát rendeltetett Pestről Klasszy
                  Vencel klasszikus ollója alól, s hozzá ezüstös csójtárt+
                  a díszparipa számára.</p>
				<p> No még azt is! Hogy Béni bácsinak lóhátról kell beneventálni a herceget: holott ő
                  soha lovon nem ült.</p>
				<p> És végtére a latin szónoklat! Azt ugyan elkészítette számára a helybeli
                  tiszteletes, s Béni bácsi tanulta azt éjjel-nappal, s egyszer-egyszer már volt is
                  abban a hitben, hogy tudja azt könyv nélkül; de mindamellett is, mikor a végzetes
                  nap reggelén felöltöztették abba az aranyos mentébe, paszomántos aranysarkantyús
                  csizmába, mikor feltolták arra a cifra lóra, mikor a kísérő hajdú eszébe juttatta,
                  hogy a beszéde ezen kezdődik: „excelsissime princeps!”
                  – hát akkor nem tudta Béni bácsi, hogy mi szorítja olyan nagyon a lábát: a cifra
                  csizma-e, vagy a ló, vagy a diák dikció; s eleven sejtelme volt róla, hogy valaki
                  le fogja dobni a hátáról, vagy a ló, vagy az oratio, vagy a herceg.</p>
				<p> Azonban elvégre is ilyenveszedelem nem végződik olyan
                  komolyan, mint az ember képzeli magában. Béni bácsi kitett magáért hatalmasan,
                  odalovagolt az érkező herceg kocsijához, akit midőn meglátott, s azt látta, hogy
                  az nem olyan herceg, amilyentő „Angelo, Padua
                     zsarnokában” szokott látni, hanem egy hosszúképű
                  német, kurta gallérú porköpenyegben, úgy megkonfundálódott, hogy az egész latin
                  szónoklatból egy ige sem jutott eszébe. Hasztalan súgta odahátul András, hogy
                     „excelsissimeprinceps”.
                  Ő bizony ahelyett azon kezdé, hogy:</p>
				<p>„Alásszolgája!+”</p>
				<p> És folytatá azzal a praktikus üdvözlettel, hogy: „köszönteti az édesz mama,
                  szívesen látja egy kisz vacorára.”</p>
				<p>A herceg nagyot nevetett, a bandérium iszonyú viváttal ütötte el a dolgot; a
                  herceg mellett ülő főispán bosszúsan adott jelt a kocsisnak indulásra,+ s azzal robogott hintó és bandérium a Jenőy-kastély
                  felé, Béni bácsit is vitte a lova nyargalvást, úgyhogy senki sem érte utol, még
                  András sem: s ennélfogva hamarább hazaért, mint az egész bandérium, sőt hamarább
                  hazaért, mint a lova, amennyiben a veranda előtt keresztül bukott a lónak a fején,
                  s így fél ló hosszával megelőzte magát az angol telivért.</p>
				<p> Nagy baja nem történt, csakhogy éppen a térdein kirepedt a karmazsin öltözet, de
                  viszont az a haszon lett a mutatióból, hogy az udvarára
                  érkező herceget, most már a zsebébőlelőhúzott igazi
                  latin szónoklattal fogadhatá, mely ezúttal, gyalog lévén, s fogván a két fülét, az
                  olvasáskor nem dobhatta le a hátáról.</p>
				<p>A hivatalos lapban aztán csakugyan ennek a szónoklatnak a szövege jelent meg, nem
                  azé a másiké. Pedig az sokkal jobb volt: mert igaz volt. A nagyasszony olyan
                  ebéddel fogadta a herceget és kíséretét, hogy csakugyan vacsora lett belőle, ahogy
                  Béni bácsi ígérte; s e lakoma alatt Béni bácsi, dacára a szűk magyar öltözetnek,
                  annyit bevett a mindenféle jóból, hogy vége felé per „uram-bátyám” kezdte
                  traktálni a herceget. Az excelsissime nagyon is jól mulatta magát vele, sőt
                  egyszer meg is kérdé tőle, hogy hát ő nem házas-e még; mire Béni bácsi azt
                  felelte, hogy „non, sum adhuc virgo” (nem, még hajadon
                     vagyok) – ami általános derültséget gerjesztett: a
                  herceg eltette azt magának örök emlékeül.+</p>
				<p> A nagyasszony el volt ragadtatva örömében, hogy az ő fia így tud komázni
                  grófokkal és hercegekkel.</p>
				<p> Voltak azonban, akik ezt a parádét nem nézték olyan kegyes szemmel, s a megye
                  székvárosában mindenki duzzogott miatta.</p>
				<p>Ilyenkor szokták azt mondani, hogy „oportet, ut fiant scandala*”. (Szükséges, hogy legyenek botrányok.)</p>
				<p>Csakhogy amilyen nagyon szereti minden ember a skandalumot, ha már megtörtént,
                  annyira kevés azoknak a száma, akik a botrány+
                  megcsinálására is rászánják magukat.</p>
				<p> Pedig valami olyan szelíd macskazene forma nagyon elkelt volna a főméltóságok
                  megérkezése estéjén a székvárosban.</p>
				<p> Hiszen valami nagy városban emiatt nemigen jön az ember zavarba, ott megvan a
                  hozzávaló materiale nagyhamar, csak síp kell és repedt
                  serpenyő: ember akad elég; hanem egy olyan provinciális székvárosban az nem megy
                  olyan könnyen: ott minden ember ismeri egymást; s az inast és diákot hamar fülön
                  csípi a majszter és a professzor; felnőtt ember pedig restell az utcán nyávogni és
                  rikoltozni.</p>
				<p> Hanem hát annak is kitaláltatott a módja.</p>
				<p> Amíg Béni bácsi a megye egyik határán igyekezett a Jenőy család becsületét
                  helyrehozni, melyet a Kálmán öcs annyira kompromittált: azalatt a megye másik
                  határán közeledett valami harminc szekér, megrakva a
                  borsodi és hevesi kortesek legválogatottabb példányaival. Bálvándy szedte őket
                  össze, s vitte magával a harmadik vármegyébe demonstrálni. Belekerül a tréfa
                     nehányezer forintjába; hanem megérdemli az a
                     rávesztegetettpénzt. Majd elbánnak ezek a főispán
                  úrral, akivel a saját megyebeli nemessége csak simán szokott enyelegni. Ezek majd
                  csinálnak skandalumot; hacsak arra van szükség.</p>
				<p>Az alkotmányos kéjutazó társaságnak útjába esett Csollán Berti birtoka is. Ők
                  most is igen jó pajtások voltak Bálvándyval. Csollán Berti eljárt Bálvándyhoz,
                  mikor a városba ment, s ott ebédelt az asztalánál, mulattatva Dorothea grófnőt
                  bundaszagú eredetiségekkel, s a kölcsönös tréfálásnak+
                  nem volt se vége, se hossza a két úr között.</p>
				<p> Mikor Csollán Berti megtudta, hogy Bálvándy a szomszéd vármegyéből hoz
                  korteshadat **megyébe, maga ajánlkozottneki: „aztán
                  szívesen látom az egész társaságot délre a
                  pusztámon.”</p>
				<p> Ez nem volt megvetendő ajánlat; egy nap ingyen tartani ki valami nyolcvan lovat
                  és másfélszáz jól evő és még jobban ivó embert.</p>
				<p> Bálvándy tehát kiadta a rendeletet a kolomposainak (ő maga elég óvatos volt, nem
                  jőni érintkezésbe a truppjával), hogy a Tiszán túl a legelső állomást majd
                  Gödénylakon tartják; oda várja őket Csollán Berti délre.</p>
				<p> Meg is érkeztek rendén, be is kötöztéka lovaikat az
                  istállóba; s aztán bementek Bertihez tisztelegni a kastélyba.</p>
				<p>Óh! Berti igen szívesen fogadta őket, eldiskurált velük, röhögött az élceken;+ eközben pedig jócskán elmúlt a dél, míg elvégre egy
                  öreg kortes bátorságot vett magának meginterpellálni a szíves házigazdát, hogy
                  jön-e már az az ebéd, mert majd ők nagyon elkésnek, pedig még ma messze el kell
                  menniök.</p>
				<p> – Micsoda ebéd? – kérdi Berti elbámulva.</p>
				<p> – Hát hiszen ide tetszett bennünket hívni délre.</p>
				<p>– Híttalak ám „délre”, de nem „ebédre”. Ki mondja azt, hogy délben enni kell? Lám
                  a gólya sem eszik, mikor delel.</p>
				<p>A nemes urak azt hitték, hogy ez csak valami tréfa; s szétnéztek a háznál, hogy
                  kit és mit kaphatnának meg; – mert hiszen, ha egypár tinó vagy egynehány birka van
                  az akolban, abból majd nagyhírtelen ebéd lesz, ha lerántják a bőrét. De nem
                  találtak ők Berti házánál sem egy cselédet, sem semmi megehető hússal bíró
                  állatot, sem egy krumplit, sem egy harapás kenyeret; Berti mindent, ami mozdítható
                  és megehető, elszállított előlük a megelőző napon a tiszai szigetre.*</p>
				<p> Keresték aztán az éhes hadak, hogy megverik; de akkorra Berti úgy elinalt, hogy a
                  porát se láthatták.</p>
				<p> A dühbe jött nép fel akarta gyújtani a házát; de a kolomposok elcsitították őket:
                  „drágán fogja Bertók ezt az ebédet megfizetni.”</p>
				<p> Úgy kellett aztán nekik étlen-szomjan az esteli állomásukig elvergődni.</p>
				<p> Hogy Bálvándy ezért majd nem marad adósa Bertinek, arra bizton számíthat.</p>
				<p>Azon a napon, amelyen Decséry főispán magas vendégével a a székvárosba
                  megérkezett, még akkor fogadva a hivatalosak és káptalanok üdvözlő küldöttségeit;
                  amint beesteledett s minden tisztességes ember álomnak ereszté+ fejét: egyszerre csak éktelen ordítás veri fel az éjszakai csendet.
                  Olyan lárma, amilyent ebben a városban sohasem hallottak. Tapasztaltabbak
                     macskazene név alatt ismerik azt.</p>
				<p> A förtelmeszaj a főispán lakását választá
                  célpontjául.</p>
				<p> Senki sem tudta elképzelni, kik ezek a rettenetes tisztelgők, honnan jöttek, mi a
                  nevük. Közéjük menni nem tanácsos, sötét is van; de hasztalan megy oda kémlelődni
                  akárki is, mert azok vadidegenábrázatok; egy lelket
                  sem lehet közülök felismerni.</p>
				<p>Hanem ez azért a macskazenére nézve mindegy; ezt elég+
                     förtelmesenfújják.</p>
				<p> Valami gúnydalt énekelnek a főispán ellen, melynek mosdatlan verseit, mint a
                  zsoltár szövegét az előénekes, úgy kiáltja ki valami rekedt hang.</p>
				<p> Ha arra a hangra rá lehetne ismerni!</p>
				<p> Most egy nevet kezdenek kiabálni.</p>
				<p> „Fújjad Csollán! Mondd Csollán! Hová lett a
                  főispán?”</p>
				<p> A vers után elmondja a helyeket, ahol a főispánt megilleti az időzés: s azok
                  között a pokol még a legilledelmesebb hely.</p>
				<p> S újra rárivallják nagy röhögés között:</p>
				<p> „Fújjad Csollán! Mondd Csollán!”</p>
				<p> Az irgalmatlan ordításnak csak a késő éjszaka vetett véget.</p>
				<p> Hajnal előtt már a vendégszerepét bevégzett korteshad ismét útban volt hazafelé;
                  otthagyva **megye székvárosában a macskazene iszonyú következményeit.</p>
				<p>A herceg rögtön visszautazott a maga országába. Decséryt felhívták,+ Bécsbe; **megyének királyi biztost küldtek a fejére, s
                  a székvárosban történt hallatlan botrány megtorlása „delegatum judiciumra*” bízatott: annak lett a feladata kikutatni, kik voltak
                  e perduellis botrány okozói, s ki volt annak a vezetője.</p>
				<p> „Csollán Berti!”</p>
				<p> Ez a név hangzott mindenütt. Őtet idézték meg legelőször. Hasztalan protestált,
                  hogy ő otthon ült e három nap alatt Gödénylakon. Száz tanú állt elő ellene
                  megesküdni, hogy ő volt az, aki előénekelt ama híres macskazenében. Az alibit meg
                  nem tudja bebizonyítani, mert egy nap minden cselédjét elküldte a háztól, két nap
                  meg a nádasban lappangott, félve a rászedett kortesek bosszújától. Olyan bizonyos
                  lehet róla, hogy egy esztendőre becsukják a vármegye házához, mintha már
                     kezébenvolna az ítélet.</p>
				<p> Ez aztán kapitális tréfa volt Bálvándytól. Decsérynek macskazenét adni, s Csollán
                  Bertit csukatni be érte.</p>
				<p> Sietett is mindenki elismerését kifejezni Bálvándynak, aki csak közel férhetett
                  hozzá. Lakásán folytonos ünnepély volt, s az ünnepélyek társalgási tárgya
                  természetesen a politikai események.</p>
				<p> S e dinomdánomnál, hol a mulatság savát, borsát a Decséry főispánt ért kudarcok
                  képezték, kellett vinni a háziasszonyi szerepet–
                  Decséry Dorothea grófnőnek. Hallania kellett a keserű élceket, látni a kárörömöt
                  saját férje és vendégei arcán minden nap. Mikor azt a híres macskazenét adták a
                  főispánnak, akkor neki éppen egy víg táncestély fényénél kellett szégyentől égő
                  arcát mosolyra kényszeríteni, és hallgatni az egymás után érkező vendégektől, hogy
                  mi történik most az utcán.</p>
				<p> És Dorothea tudta jól, hogy azt a botrányt férje rendezte.</p>
				<p> Dorothea egyebeket is tudott már arról a férfiról, aki az asszonyoknak
                  ideálja.</p>
				<p> Hanem a nők sokat eltűrnek: megbocsátanak.</p>
				<p> A férj csapodárságát meg tudják bocsátani szerelemből, vagy megfizetnek érte
                  hasonló pénzzel.</p>
				<p> Hanem egy dolgot ritka nő bocsát meg: azt, ha a férj az ő szülőit
                  bántalmazza.</p>
				<p> A Decséry családnál különösen nagy volt a ragaszkodásuk a családtagoknak
                  egymáshoz. Dorothea bálványozta atyját, s azt a legtökéletesebb embernek tartotta
                  a világon. Mint családapa Decséry igen jó ember volt, s Dorothea nem emlékezett
                  rá, hogy valaha szülői házánál egy könnyet ejtett volna; őt atyja oly nagyon
                  szerette.</p>
				<p> Mit tudott ő arról, hogy mi az a pártgyűlölet; hogy mikor valakire azt mondják,
                  hogy „országos gazember!” – ez csak egy politikai műszó, mely jellemet nem sért.
                  Mind a két fél használja azt. Hiszen honszeretetből teszik.</p>
				<p> És azután visszagondolt arra az emberre, aki tudott hazát szeretni, anélkül, hogy
                  gyűlölt volna; aki hordta szívében a szabadság eszméit, adott nekik lángszavakat,
                  lett mártírjuk; hanem annakcsaládjához, akit
                  szeretett, csak tisztelettel közelített mindig. Hajh! ez az ember még most sem ejt
                  ki tollából egyetlen keserű szót sem a Decséry család ellen, pedig hivatása volna,
                  hogy azt tegye, pedig divat volna, s publikumot csinálna vele magának. És ha azt
                  tenné, igazolva volna érte, mert ők eltaszították őt maguktól. De az nem szól
                  ellenük soha.</p>
				<p> Dorothea járatta magának mind a két lapot, amelybe Kálmán írt, és amelybe Aszályi
                  piszkolt. Folyvást figyelemmel kísérte mind a kettőt, és mindig jobban kezdte
                  bámulni azt az embert, aki a sors csapásai alatt meg nem görnyedt, folyvást
                  magasabbra emelkedik. Aszályi piszkolódásaiból pedig megtudta azt, hogy minő sorsa
                  van Jenőynek. A silány polémiának egyik elengedhetlen érve az, ha a megtámadottnak
                  szegénységét szemére vetheti; ha elmondhatja, hogy az ellenfél lapjának nincsenek
                  előfizetői, csak teng; a szerkesztők, munkatársak koplalnak; a főmunkatárs, hogy
                  éhen meg ne haljon, kénytelen a mázoláshoz fogni; zsidószatócsokat meg
                  csizmadiákat festeget öt forintért.</p>
				<p> Óh minő kínpad ezt olvasni Dorotheának.</p>
				<p> Azt is jól esik a silány polémaírónak kihíresztelni, hogy az ellenfél nagy beteg,
                  vért köhög, halálos mellbetegségben van. Ezt ha megtudja a publikum, nem mer majd
                  a lapjára a jövő félévben előfizetni: hátha a két forintja ott vész.</p>
				<p> És Dorothea tudja jól, hogy a beteg költőnek nincs senkije, aki gondot viselne
                  rá, hogy el van hagyva saját családjától is. És mégsem átkozza azokat, akik őt
                  elvetették.</p>
				<p> És Dorothea szíve minden bántalmat kettősen érez; egyszer magáért, másodszor az
                  elhagyottért.</p>
				<p> Ah, az egész lelkével az övé volt! De követelte, hogy úgy szeressék, amilyenné
                  önmagát teremté. Ez a másik – senkié sem; nem is kívánja, hogy szeressék.</p>
				<p> Az szeret még most is; midőn kedvesével együtt mindenét elveszté. Emez
                  meghidegült; mert nejének csak szívét kapta meg, de kincseit még nem.</p>
				<p> Ah, amaz őrzi még most is bizonyosan a nefelejcseket!</p>
				<p> Nemcsak a nő, a férj is érezte azt jól, hogy ők terhére vannak egymásnak; de a
                  hölgynek akarta engedni az előjogot, hogy ezt előbb kimondja.</p>
				<p> A Decséry főispánon elkövetett megsértésnapján túl
                  nem lehetett ennek haladni. Másnap Dorothea így szólt férjéhez:</p>
				<p> – Uram, én el akarok innen utazni.</p>
				<p> – Bécsbe kíván ön menni szülőihez?</p>
				<p> – Nem. Erdélybe óhajtok menni.</p>
				<p> – S meddig óhajt ott maradni?</p>
				<p> – Hat hétig.</p>
				<p>Bálvándy nem is kérdezte nejétől, hogy mit akar csinálni Erdélyben; olyan jól
                  értették egymást.+</p>
				<p> – Együtt fogunk utazni ugyebár? – kérdezé hideg udvariassággal.</p>
				<p> – Remélem. Legalább oda.</p>
				<p> – Vissza külön? Hanem erre nézve egy dolog szükséges, hogy külön jöhessünk
                  vissza. Mind a kettőnknek protestánsokká kell lennünk.</p>
				<p> – S ez öntől nagy áldozat lesz: miután hatalmas püspök nagybátyja haragját vonja
                  magára vele.</p>
				<p> – „Azután” majd visszatérek az ortodox hitre megint;
                  ön szinte azt teheti; hogy családját kiengesztelje.</p>
				<p>– Az az én magánügyem.+</p>
				<p> – Ismeri ön bizonyos zsibói háznak a történetét, mely annyiszor változtatja
                  gazdáját?</p>
				<p> – Ismerem.</p>
				<p> – Tehát kívánja, hogy azt a házat megvegyem?</p>
				<p> – Le fog vele kötelezni.</p>
				<p> Bálvándy kész volt szép nejét lekötelezni azáltal, hogy miután Európát, Afrikát
                  beutazta őt kísérve, hogy kezét elnyerje, még egy kis utat megtegyen érte
                  Kolozsvárig, hogy elválhasson tőle.</p>
				<p> Olyan rövid idő elég volt, hogy kiszeressenek egymásból, hogy egymást
                  meggyűlöljék.</p>
				<p> Bálvándy nem nézhetett Dorothea grófnőre anélkül, hogy annak szemeiben azt ne
                  lássa, hogy az most egy távol levő alakot lát őrajta túl; s ha olyan közel lépett
                  hozzá, hogy arcát érinté, látta a megdöbbenő tekinteten, hogy most kettőjük közül
                  egy láthatlanalakot riasztott el. Minden gondolatja a
                  nőnek az elhagyott szeretőé, s ezek a gondolatok kinn ülnek a homlokon.</p>
				<p>A próza is belejátszott a kedvetlenség melankolikus zűrhangjába. Bálvándy nagyon
                  rá volt szedve pénzbeli számításai által. Az öreg Decséry az első könnyelműen
                  elpazarolt százezer forint után semmit sem akart adni unokája férjének. Várjanak
                  az ő haláláig. A bosszantó dac után, mellyel Bálvándy a főispánt+ visszatromfolá, még arra is számíthatott, hogy Dorothea
                  grófnő öröksége a végrendeletben úgy körül lesz vaskerítéssel foglalva, hogy abba
                  a férje be ne léphessen; sőt kitelik tőlük, hogy Dorothea egészen ki lesz zárva az
                  úri vagyonból.</p>
				<p> Bálvándynak nyűg volt már ez összeköttetés, s örült rajta, hogy a nő volt az
                  első, ki az erdélyi hat hetet indítványba tette.</p>
				<p> Dorothea csak Kolozsvárról írta meg szülőinek, hogy Bálvándytól elvál.</p>
				<p> A családi tanácsban nagy lett emiatt a zavar.</p>
				<p>Dorothea indokait lehetetlen volt nem helyeselni: nem élhet oly férjjel, ki
                  atyját s az egész Decséry családot oly világraszóló sérelmekkel illeté; – de az
                  eszközök, melyek e válást lehetségesítik, minden Decséryt kétségbe ejtettek. A
                  leghívebb katolikus családnak egy tagja kitér hitéből és protestánssá lesz.* Minő gyász ez az egész családfára!+ Pedig más útja az elválásnak nincsen. És azután ha elvált is férjétől,
                  csak protestáns úrhozmehet nőül; s így örökre el van
                  veszve a családra nézve.</p>
				<p> Decséryék azt hitték, mikor Jenőy Kálmán volt a kegyben, hogy az fog áttérni
                  Dorothea kedvéért, és íme megfordítva történik: tulajdon családjuk tagja lesz
                  apostata. Ez keserűbb döfés volt még a politikai bukásnál is. S el kellett tűrni,
                  nem lehetett segíteni rajta.</p>
				<p> Azzal vigasztalták csak magukat, hogy hiszen, ha egyszer elvált Dorothea,
                  visszatérhet ismét az elhagyott oltárhoz, ami ugyan egyértelmű leend az örök
                  zárdaszűzi élettel, mert férjhez nem mehet, mint katholika; s ez örömtelen ifjúság
                  lesz rá nézve; de a család ősi hagyománya csorbítatlanul megmarad; a Decséry
                  családból sohasem volt felségáruló, rebellis, emigráns és protestáns; vagy
                  ilyennek neje.</p>
				<p> Milyen nagy volt azután a család felháborodása, midőn a válóper lejártával a
                  consistorium ítéletével együtt Dorothea grófnőnek azon határozott nyilatkozata is
                  megérkezett, hogy ő megmarad annak, amivé kitért.</p>
				<p> Ez megfoghatatlan makacsság! Rokonait akarja-e halálra keseríteni vele?</p>
				<p> A legöregebb Decséryt ez a hír úgy lesújtotta, hogy többet ki nem lépett a
                  szobájából.</p>
				<p> Dorotheával azonnal tudatta a család, hogy ez elhatározása után semmi részt nem
                  fog kapni a vagyonból, azon százezer forinton kívül, amit Bálvándyhoz vitt
                  hozományul s amit az vissza tartozott neki adni elválásukkor.</p>
				<p> Dorothea pedig arra gondolt, hogy van Pesten egy beteg költő, ki valahol
                  elhagyatva fekszik kórágyán. Annak még talán vissza lehetne adni az életet.</p>
				<p> Csakhogy mindez késő volt már.</p>
			</div>
			<div type="chapter">
				<head> Correctura
               </head>
				<p> A tizenkét év határa közeledett már, melyet az egykori krónikások maguk elé
                  tűztek, hogy akkor Magyarország fővárosában ismét összejöjjenek.</p>
				<p> És adjuk meg nekik az igazat: bizonyára valamennyien vissza is emlékeztek erre a
                  fogadásukra.</p>
				<p>Kettő bujdosni volt közülök: Barkó Pali és Borcsay. Az előbbi világhírű
                  orientalista abban az időben: az angol Geographical Society*+ és a Club of Travellers*+ tagja, az angol
                  kormány pártfogoltja és Tibet előkelő tudósa. A másik
                  volt Borcsay Mihály, művészi nevén Bányaváry. Hárman pedig Pesten laktak: Jenőy
                  Kálmán, Biróczy Sándor és Csuka Feri.</p>
				<p>Az akkori hírlapoknak kevés gondjuk volt ugyan még személyi hírekre; hanem Jenőy
                  Kálmán mégis sokkal nevezetesebb alak volt már azon időben, mintsem el lehetett
                  volna hallgatni róla azt a hírt, hogy veszélyesen beteg. Megtudta ezt Biróczy+ is és Bányaváry.</p>
				<p> BiróczyTriesztbenvolt egy
                  kereskedelmi per fölvétele végett. Bányaváryék társasága pedig Miskolcon
                  tanyázott. – Biróczy, amint ügyvédi föladatát bevégezte, sietni szándékozott haza,
                  Pestre; Bányaváry pedig úgy intézkedett, hogy Miskolcról egész társaságával idején
                  átköltözik Egerbe, hogy Pesthez közelebb legyen. S onnan aztán az emlékezetes
                  határnapon feleségestül átmehet Pestre; dacára Kálmán tilalmának, ki azt mondá
                  neki: „te nem jöhetsz hozzám, mert meghaltál.” Már előre ki is csinálta magában az
                  élces beköszöntőt, melyben halottaiból feltámadását bejelenti Kálmánnak. – Csuka
                  Ferinek nem kellett utazni, ő most is házfelügyelő volt a Decséry-palotában.</p>
				<p> Ekkor aztán a sors egy fekete keresztet húzott az egész számításon végig. Legelső
                  volt Biróczy, aki e gyászkereszt ágában fennakadt.</p>
				<p> Mikor Triesztbőla horvát határszélre ért, fegyveres
                  határőrök fogták körül kocsiját, s azt mondták, hogy szálljon le; itt fog maradni
                  negyven napig vesztegzár alatt.</p>
				<p> – Ki parancsolta így?</p>
				<p>Egy nevet mondtak neki, melyet akkor hallott először Európa: „a kolera”.*</p>
				<p> E láthatatlanrém, melynek minden lépése egy temető,
                  akkor járta be először e világrészt. A népirtó angyal, kinek elég a kimondott
                  nevétől megrettenniés meghalni. A csodálatos pusztító,
                  aki békét hagy annak, aki szemeközé nevet, s átlép
                  azon, aki dacol vele: nem bántja.</p>
				<p> Az országok határain kordont húztak ellene, keresztül-kasul; hanem a fekete
                  vonalokon a halál angyala átment, csak az emberek akadtak fenn rajtuk.</p>
				<p>Biróczy
                  a horvátországi zárvonalnál akadt fenn.</p>
				<p>Felső-Magyarországon már dühöngött a vész; Zemplénből,+
                  Abaújból a döghalál borzalmával együtt közeledett a kitört pórlázadás* iszonyata.</p>
				<p> Ekkor kerekedett fel Bányaváry csapatjával együtt, hogy Miskolcról átköltözzék
                  Egerbe.</p>
				<p>Miskolci ismerőseik váltig marasztották, hogy ne menjenek. Jó emberük volt a
                  városbíró is, a városi orvos is. Az első tréfás kedélyű, bátor szívű ember volt,
                     kicsak nevetett azon, hogy valaki meg tudjon halni
                  dinnyétől, uborkától; nagyon biztatta a színészeket, hogy ne menjenek innen
                  sehová; folytassák előadásaikat, minden nap vígjátékot adjanak, hadd felejtse
                  félelmét a gyönge szívű nép; mulassanak, mint eddig az Avason.* Az orvos pedig tudományosan bebizonyítá, hogy ide a kolera nem fog
                  eljönni, mert az a hegyes vidéketkikerüli; – de
                  Bányaváry csak menni akart, neki más okai voltak Pesthez közelebb jutni, mint a
                  járványtóli félelem.</p>
				<p> A jó ismerősök aztán elkísérték őket egész a város végeig; ott nagy áldomással
                  búcsút vettek tőlük, s útnak eresztették.</p>
				<p> Első nap eljutottak Mező-Keresztesig. Már ott is vették észre, hogy nemigen nagy
                  vendégszeretet tárja eléjük a kapukat. Mindenféle alkalmatlan emberek nagyon
                  követelik tőlük az útlevelet. Soha pedig ember emlékezetére útlevéllel nem utazott
                  ez ideig senki jó Magyarországon. Hanem azután, mikor Eger alá megérkeztek, ahol
                  az a jó vörös bor terem, ahol a színészeket mindig olyan jól fogadják, minden ház
                  nyitva előttük: ott egyszerre körülfogták a város határán az érkező truppot puskás
                  és vasvillás emberek, le sem hagytak szállni senkit a
                  szekeréről, hanem minden pereputtyostulbehajtották
                  őket a városi bitangmarhák rekeszébe, s hivatalosan tudtokra adák, hogy onnan be
                  nem bocsáttatnak a városba, amíg a kétheti vesztegzárt ki nem állják.</p>
				<p> Bányaváry könyörgött, rimánkodott, protestált, nemesi levelére hivatkozott; mind
                  nem használt semmit. A kordon kérlelhetlen volt. Az éjszakát ott kellett tölteniök
                  a marharekeszben.</p>
				<p> Reggelig annyi gratiát nyertek, hogy a bikarekeszből kibocsáták őket azzal a
                  föltétellel, hogy menjenek vissza oda, ahonnan jöttek.</p>
				<p> Szörnyű áldások között újra útnak eredett a karaván vissza Miskolcra.</p>
				<p> Negyednap estéjére kerültek ismét az Avas közelébe.</p>
				<p> Már az nagyon gyanús dolog volt, hogy az út két oldalán az árkot hosszában
                  megrakva találtákdinnyével, uborkával. Itt valami
                  országos razzia ment végbe a dinnyeföldek ellen, melynek valamennyi a „cucumis”-
                  és „pepo” -fajhoz tartozó kopasz fej irgalom nélkül
                  áldozatul esett.</p>
				<p> A város sorompójához érve aztán tökéletes lett a meglepetés.</p>
				<p> Ahonnan négy nap előtt áldomással bocsáták el őket, most szuronyszegzett puskák
                  meredtek eléjük.</p>
				<p> „Vissza! Ide nem szabad bejőni!”</p>
				<p> Bányaváryék nem ismertek rá a négy nap előtti jó barátokra. Azok polgárőrségi
                  egyenruháikban, csákósan, kardosan álltak a sorompónál. A városbíró kegyetlen
                  tekintetű arccal osztá parancsait, s a városi orvos egy nagy nádpálcával a kezében
                  tiltakozott minden jövevény bebocsáttatása ellen.</p>
				<p>Bányaváry
                  megkísérté hivatkozni a négy nap előtti barátságra;+ de senki sem akart már arról tudni: „Vissza! Ide be nem
                  hozzátok a kolerát! Már a szomszéd Zsolcán van!”</p>
				<p> – De hiszen mi az ellenkező irányból jövünk! Eger délnek esik!</p>
				<p> De nem lehetett azokat a geográfiával kiengesztelni, maradtak a
                  visszautasításnál. A színészekre az a sors várt, hogy amint egy városból
                  kimozdultak, többé semmi városba be ne mehessenek. Ki voltak lökve a szabad ég
                  alá.</p>
				<p>Ez már Bányavárynak sok volt! Elkeseredésében fölébredt benne egy adag
                     Coriolanus; s miként Cajus+ MarcusCorioliban, akként rántott ő is
                  kardot, s kivont szablyával rohant neki a sorompónak, – elszántan truppja
                  jóvoltáért feláldozni hőslegéletét. Szerencsére a
                  szuronyszegzett puskák okos emberek kezében voltak, akik midőn látták, hogy valaki
                  rohan a szuronynak, ügyeltek rá, hogy meg ne szúrja benne magát, s így Bányaváry
                  vitézül elfoglalta a sorompót, felnyitotta karavánja előtt, s diadallal vezette
                  azt be az elfoglalt városba. Utoljára aztán az őrállók+
                  is nevetésre vették a dolgot, s azt mondták, hogy csak tréfáltak velük. Kivéve az
                  orvost, aki dühösködött, hogy ő most már nemáll jót a
                  város életéért. – Annyira megváltoztatta előbbi véleményét a rémület, mely mint
                  árnyék vonul a kolera előtt.</p>
				<p> Bányaváry azonban kiadá rendeletben a színészeinek, hogy senki meg ne próbáljon
                  halni közülök kolerában; mert akkor a többit agyonverik.</p>
				<p>Szerencséjükre másnap, mikor a kolera kiütött, Zsolca felől+ jött be. De még nagyobb szerencséjük, hogy az egész halálvész alatt
                  egyetlenegy színésznek sem lett semmi baja, pedig dúskálkodtak a drága sok
                  dinnyében s gyümölcsben, amit más halandó ember megfogni sem mert. Fél is a
                  színész valamitől!</p>
				<p>Hanem egy napon mégis beteg lett valaki – és az éppen Cilike volt. Valószínűleg
                  meghűlt és görcsöket kapott. Ő titkolni akarta baját, de Bányaváry meg volt miatta
                  rettenve, és sietett az orvost elhívni. Már akkor nagy volt a halálozás a
                  városban; és nem volt ellene gyógyszer sem kertben, sem patikában,* sem imádságos könyvben.</p>
				<p> Az orvos nagy későre érkezett el Bányaváryékhoz. Nem lépett volna be egy világért
                  a szobába, csak félig kinyitotta az ajtót s a küszöbben megállva, egy pálcát
                  tartott maga elé, annak hasított végébevolt csíptetve
                  egy szelet füstölő papiros, melyet meggyújtva, úgy forgatott maga előtt, mint egy
                  szélmalmot, hogy a vészes miazmát elhárítsa magától. Nem is kérdezte Cilitől, mi
                  baj, csak ránézett az arcára s azzal a háta mögött tintával, papírral ácsorgó
                  kancellistához visszafordulva, diktálá hivatalosan: „Írja amice: Kolera, 132: –
                  nem lehet rajta segíteni”. Azzal betette az ajtót, megtörülte az arcát
                     kámforos,ecetes zsebkendőjével és odább ment.</p>
				<p> Másnap halva volt – az orvos; Cilike pedig kialudta magát és fölkelt épen.</p>
				<p> – – – Ketten tehát már nem lesznek ott a találkozón Kálmánnal: Biróczy és
                  Borcsay…</p>
				<p> A halálvész rémhíre Pestet is fölzavarta. A magas uraságok előre kivonultak
                  jószágaikra: dögvész idején veszélyes dolognak tartatik nagy városban lenni; a
                  törvényszékek, dicasteriumok szünetet tartottak; nem maradt Pesten más, csak a
                  könnyűvérű fiatalság, a német színészek és a helyőrség.</p>
				<p> Azaz, hogy maradt biz itt más ember is; hanem Csollánné számára nem maradt
                  más.</p>
				<p>Katinka azt vette a fejébe, hogy ő ezekben az időkben ugyanazt a szerepet fogja
                  eljátszani, amit BoccaccioDecameronejának* hősnői a florenci halálvész idején.* Mindennap víg társaság volt nála, összegyűjtötte maga körül azokat a
                  szeretetreméltó könnyű kedélyű nőket, akiknek víg szeszélye az övével találkozott;
                  azután a mulatni szerető ifjakat, a mulattatni tudó színészeket s a mindkettőben
                  kitűnő katonatiszteket. Ott azután kigúnyolták a halált.</p>
				<p> Minden délután késő estig kihallatszott az utcára Csollánné kertjéből a
                  cigányzene, víg kacaj és pohárcsörgés. A halál tán fel sem meri ott ütni a fejét,
                  ahol ilyen vígan vannak.</p>
				<p> Egy reggel aztán jött a rémhír, hogy itt a kolera! Az első halott fekszik a
                  ravatalon.</p>
				<p> Hol?</p>
				<p> Itt a Csollánné házával átellenben; a Decséry palotában.</p>
				<p> Ki az?</p>
				<p> A házfelügyelő, Csuka Ferenc. Tegnap még erős izmos férfi.</p>
				<p> Hogy eltűnt egyszerre az egész florenci társaság!</p>
				<p> Este már nem volt zene, kacaj, pohárcsörgés a kertben. Estig tizenkét halottat
                  számlált a város.</p>
				<p> Akkor aztán menekült a városból, aki csak mehetett; a fiatalság haza
                  családjaihoz, a német színészek fel Grácba, Bécsbe. Még a helyőrség is kivonatott
                  a városból, s a tisztek is eltűntek. Áthelyezték őket Vácra, Gödöllőre.</p>
				<p> Katinka egyedül maradt.</p>
				<p> Egyedül maga és kedvenc állatjai: a fertelmes tekenősbéka, a még fertelmesebb
                  majom s a legfertelmesebb Aszályi. Az csak nem futott el sehova. Biztatta magát
                  azzal, hogy a csalánybanem üt a mennykő. Az csak
                  megjelent mindennap Katinkánál, s hízelgett a háziasszonynak, vagy ha az rossz
                  kedélyben volt, a papagájnak; melynek egy idő óta az a szenvedélye volt, hogy
                  minden tollát kitépte a csőrével, s mint egy koppasztott lidérc ült a támláján;
                  azóta nem is beszélt, csak mikor Aszályit meglátta, olyankor mondott annyit, hogy
                     „filou”; amit Aszályi, nem francia, de görög nyelven
                  értvén, a legfinomabb hízelkedésnek vett.</p>
				<p> Tehát Katinka únta magát nagyon.</p>
				<p>Mikor ennyire egyedül maradt egyszerre, akkor kezdte meglepni azon gondolat,+ hogy senkije sincs. És hogy egyedül neki nincs hová
                  elmenekülnie a városból.+</p>
				<p> Ekkor eszébe jutott valami. Hátha mégis?</p>
				<p> Éppen azon időben tudta meg, hogy Bálvándy elvált a nejétől. Még egy lépés, s
                  egészen közel lehetnek egymáshoz. Hiúsága azt hízelgé fülébe, hogy ez elválásra
                  semmi más nem ösztönözheté Bálvándyt, mint egykori szerelmének s fogságból
                  kiszabadítójának emléke.</p>
				<p> Ehhez a hiú reményhez menekült. A magány, a félelem, az unalom rávette, hogy
                  levelet írjon Bálvándynak, ki akkor Aradon volt. A levélben fölszólítá Bálvándyt,
                  hogy adja el neki azt a bizonyos zsibói házat; most már ő is el van szánva, a
                  köteléket széttépni, mely őt egy gyűlölt férj foglyává teszi. És azután nem álland
                  közöttük semmi akadály, hogy örökre egymásé lehessenek. Siessen Pestre, hol őt
                  tárt karok várják.</p>
				<p>Ezt a levelet nem lehetett a postára bízni. Abban az időben nagy fátumuk volt a
                  leveleknek; a postán vasvillával keresztüllyuggatták,+
                  megfüstölték valamennyit, a gyanúsokatfel is
                  bontották, elolvasták, úgy pecsételték le újra. Katinka tehát Aszályit készítette
                  fel az útra, rábízva a levelet, hogy vigye el azt maga személyesen
                  Bálvándynak.</p>
				<p> Aszályi éppen ilyen küldetésekhez való ember volt, amiknél kilátás van nagyon sok
                  gorombaságon keresztülmenni és mindannyiért jól megfizettetni. Ilyenben pedig
                  bőven volt része annak, aki az első kolera idejében négy vármegye és három városi
                  municipium határán keresztülutazott.</p>
				<p>Megérkezett szerencsésen Aradra; ott azt tudta meg, hogy Bálvándy kinn időzik
                     magyarátikolnájában. Az
                  a kolna igen szép emeletes mulató kastély volt a nagy+
                  szőlő közepett; csakhogy még most messze volt a szüret: oda Bálvándy aligha vonult
                  egyébért, mint a kolerától féltében, hogy a külvilágtól egészen elzárja magát.</p>
				<p> De Aszályi híven utána kocsikázott oda is a szép asszony levelével.</p>
				<p>Amint a kolna udvarára megérkezik s az eléje siető ispánnak megmondja, hogy ő
                  Pestről jött, az le sem hagyja szállni a szekérről, hanem odakiált a szőlőmunkások
                     közévalamit Decebal nyelvén,* mire négy markos oláh legény előugrik, lekapják Aszályit a szekérről
                  kezénél lábánál fogva; hasztalan kiabál, nem értik a nyelvét, meg ha értik, sem
                  hajtanak rá; levetkőztetik tetőtül talpig, s egy kád vízbe ott a kolna folyosóján
                  beledugják, megbuktatják. Aszályi, amint a víz a szájába megy, borzadva érzi, hogy
                  az ecetes víz; odavagyok – gondolja magában –, hisz ezek emberevők; elébb pácba
                  tesznek, hogy puhább legyen a húsom. Könyörög nekik, hogy ne egyék meg! Azok
                  intenek neki, hogy csak várjon; ne nyugtalankodjék, még több is jön, aközben pedig
                  fogják a nyakát, hogy el ne szaladhasson. Mikor aztán jól kiszívatták a bőrit+ az ecetes vízzel, akkor jön egy ötödik kannibál, egy
                  irtóztató nagy serpenyő izzó parázzsal. Már megsütnek! – gondolja magában Aszályi,
                  s elkezd görögül könyörögni az oláhoknak, azt hiszi, hogy a görög hitűek azt csak
                  megértik. Azok pedig a legnagyobb komolysággal kiemelik az ecetes vízből, kezénél
                  lábánál fogva a parázs fölé tartják, a parázsra köménymagot és fenyőmagot
                  hintenek, s Aszályit úgy felfüstölik rajta, mint valami kassai sonkát.*</p>
				<p> Akkor aztán nyájasabb arcok jelennek meg a belső házból; inas és komornyik;
                  hoznak Aszályi számára újdonatúj ruhákat, felöltöztetik tetőtől talpig kényelmes
                  úri gyapotszövetekbe, amik illatoznak az otkolontul,s
                  akkor azt mondják neki, hogy hozta Isten, tessék besétálni; a báró úr odabenn
                  van.</p>
				<p> Aszályi alig tudott megához térni első rémületéből.</p>
				<p> – No ez, mondhatom,hogy furcsa neme a vendéglátásnak
                  – sopánkodék Bálvándy elé kerülve, kinek iszonyú kámfor- és otkolonszag tölté be a
                  szobáját.</p>
				<p> A báró nevetett.</p>
				<p> – Egy kis praeservativa, kedves barátom, hogy valaki
                  ide ne hozza magával a kolerát, ha már olyan kedves akart lenni, hogy ebben a
                  veszedelmes időben hozzám vendégül szálljon. Mármost kezet szoríthatunk. Hát
                  mondja csak, micsoda fátum hozta önt ide?</p>
				<p> – Őnagysága, Csollánné levelével jövök – szólt bizalmas mosolygással Aszályi.</p>
				<p> – Még levél is! – szólt bosszúsan Bálvándy. – Mi az ördögért küldöz most nekem
                  levelet? Hát nem tudta önre bízni az izenetét, ha már ide küldte. A levél
                  legjobban elhordja a miazmát. Hej komornyik! Valaki keresse elő a teins úr
                  zsebéből azt a levelet, aztán kéngyertyafüst fölé kell
                  tartani, meg klórmészbe mártani, úgy hozni be. Amelyik
                  a levelet megfogta, be ne jöjjön a szobámba.</p>
				<p> Az ekként megfertőztelenített levelet azután a komornyik felszakítá, s Aszályi
                  egyfelől egy csípővassal, másfelől a komornyik egy papirosnyíró ollóval fülön
                  csípvén, kétfelé terjeszték, hogy olvashassa a báró úr.</p>
				<p> A levél igen válogatott nyelven lehetett írva, azt elhihetjük, hanem a
                  klórmésznek, amin keresztülment, az a sajátsága van, hogy a tintának elveszi a
                  színét, minden három szó közül kettő volt csak olvasható, ami az eszmék szépségét
                  egészen lerontá. A lényegét az indítványnak azonban mégiscsak megérté belőle a
                  báró.</p>
				<p> Hanem egészen furcsa kedvében találta most ez a levél.</p>
				<p> Házassági rózsakötelékről beszélni annak, aki éppen most tépett le magáról egyet,
                  amit messziről a legkedvesebbnek hitt, éppen annyi, mintha szilvával kínálnának
                  valakit, akit éppen a hideg lel. S akit éppen a szép madonnaarctól lel a hideg; s
                  aki a világélvező szép delnőt már olyan nagyon ismeri! – S még hozzá az általános
                  kedélytelenség, amit a kolera félelme terjeszt.</p>
				<p> Amíg a szép madonnaarcot bírta, addig megvolt az inger a vétkező szép szemeket
                  fölkeresni; de amióta utólszor látta könnyezni elvált neje szelíd szemeit, fájt
                  neki, ha visszagondolt rájuk, s untató amazoknak a ragyogása. Dorotheát nagyon
                  sajnálta, midőn végképpen elveszté, s éppen oly mértékben fanyalodott el attól a
                  gondolattól, hogy már most Katinkát nyerte meg végképp.</p>
				<p> Valami bolondos ötlete támadt a szép hölgy levele nyomán.</p>
				<p>Bálvándy ahhoz az iskolához tartozott, melyet Csollán
                  Berti alapított meg. Egy ilyen tréfás csíntevőnek, ha valami bolond ötlete támadt,
                  az azt elmondatlan vagy végrehajtatlan nem hagyta, ha mindjárt a legjobb+ barátja, szeretője, felesége, ipa, napa, király
                  őfelsége, vagy maga az Úr Jézus, vagy a saját bevert feje szenvedett légyen is
                  miatta. Annak meg kellett történni.</p>
				<p> Különben is tartozott Bálvándy még Katinkának egy ilyen csintalansággal
                  viszonzásul a párizsi letartóztatásért. Azt nem feledhette el, mert az egész
                  fordulat családi életében, a válópörig, mind ezen az egy feltréfáltatáson alapult.
                  A Katinkának hozott udvarlás azóta csak a Decséry család iránti bosszú volt,
                  felhangolva mindennapi érzéki vágyaktól; most, hogy a Decséryék ismét idegenek
                  lettek rá nézve, Katinka számára nem maradt szívében más, mint az unottság; még
                  lejjebb hangolva az érzéktompító félelemtől, mely a dögvész árnyában mindenüvé
                  elterjedt.</p>
				<p> Tehát ez abolondos ötlet azon kezdődött, hogy azt
                  mondá Aszályinak:</p>
				<p> – Jól van, édes barátom; a szép asszony meg akarja tőlem venni azt a bizonyos
                  zsibói házat. Ön sejti talán, hogy miért?</p>
				<p> – Igen. Hogy hat hét alatt véget vessen a válóperének Erdélyben.</p>
				<p> – Kitalálta. A ház iránt majd megegyezünk. A többiről pedig, ami a levélben
                  foglaltatik, majd beszéljünk ebéd után.</p>
				<p> Bálvándy gondoskodott róla, hogy pompásan megvendégelje tisztelt látogatóját.
                  Magyaráti pincéje híres volt, s Aszályi nem volt idegen a jó bortól. Ebéd alatt
                  Bruderschaftot ittak, ki tudja, hányadszor. Aszályi azon emberek sorába tartozott,
                  akivel az ember pertu van, ameddig a bor gőze ki nem megy a fejéből; de másnap már
                  megint csak újrakezdi velea kendezést.</p>
				<p> Aszályi különben is beszédes volt, a bor még jobban fel szokta nyitni a száját.
                  És az a tulajdonsága volt, hogy akármiről beszélt, az mind olyan tárgy volt, amit
                  jobb lett volna elhallgatni. Hiányzott nála az érzék, megtalálni az időt, a
                     helyet,az embert az elmondandó anekdotához.</p>
				<p>Ezúttal arról histórizált Bálvándy előtt, hogy Katinka milyen jól mulatott a
                  kolera előtt mindenféle urak, úrfiak, válogatott svalizsértisztek* társaságában, s hogy a kolera hírére hogy futott szét
                  valamennyi; s hogy únja most magát a szép asszony. Azám!</p>
				<p> – De hát tudod, hogy mit írt nekem most a levelében? – szakítá félbe a vidám
                  pletykázást Bálvándy.</p>
				<p> – El akar válni Bertóktul, azt tudom, de rögtön.</p>
				<p> – És férjhez akar menni rögtön.</p>
				<p> – Ah!</p>
				<p> – Ugyan ne tedd magad, te ravasz kópé; hiszen jobban tudod, mint én. Hiszen
                  tehozzád fog menni.</p>
				<p> – Énhozzám? – hebegé Aszályi, s letette az ajkához emelt poharat. – Ne tessék
                  tréfálni!</p>
				<p>– Te meg ne fintoríts ilyen pilátusképeket! Hiszen itt a levélben+ megírta az egész dolgot nekem.</p>
				<p> Azzal kivette zsebéből Katinka levelét, s a többit eltakarva, csak a végsorokat
                  engedé Aszályinak olvasni.</p>
				<p>„Szóljon ön Aszályinak őszintén: ő nekem egyedül+
                  hívem.”</p>
				<p> Aszályinak a szeme elmeredt e szók olvastára.</p>
				<p> – Az mégishihetetlen! Hiszen igaz, hogy Katinka
                  szentem mindig igen nyájas szokott lenni hozzám, sokszor kitüntet gyöngédségeivel,
                  gyakran teázunk egyedül este; sőt megengedi, hogy toalettjénél jelen legyek,
                  legtitkosabb ügyeibe is beavat; de ezt a szerencsét mégsem értem.</p>
				<p> – Dehogy nem érted! Bruder! Gondold meg csak, ő most
                  elválik a férjétől; itt marad név nélkül, se leány, se asszony. A világban pedig
                  azután is élni akar; mulatni és minden társaságban részt venni, mint eddig. Ehhez
                  férj kell.</p>
				<p> – Ahám! Egyszóval palást! – röhögött Aszályi.</p>
				<p> – Hát igen: palást! – kísérte őt Bálvándy kolerikus nevetéssel.</p>
				<p> – Olyan férj, aki nem haragszik meg semmiért! Hahaha! S arra én lennék éppen jó,
                  hahaha!</p>
				<p> Erre Bálvándy nagyon komoly arcot öltött.</p>
				<p> – Azt nem tudhatod, kedves barátom. Az asszonyok szeszélyei kiismerhetlenek. Ez a
                  nő annyira beléd lehet bolondulva, hogy a kedvedért képes lenne elmenni
                     Pátyodra rektornénak.</p>
				<p> – De már akkor inkább én megyek Pestre hozzá nagyságos úrnak.</p>
				<p> Bálvándy ezt még praktikusabb életmaximának találta.</p>
				<p> – Kedves barátom, őszinte akarok hozzád lenni. Tudhatod, hiszen nyílt titok volt,
                  hogy én Katinkának legbensőbb tisztelői közé tartoztam. Az voltam ránézve, ami az
                  apa a leányához.</p>
				<p> – Ühüm – köhintett bele cinikus ostobasággal Aszályi.</p>
				<p>– Ő is nagyon ragaszkodott hozzám. E mostani levelében azért közli velem
                  elhatározását, hogy mint aki sorsa iránt mindenkor nagyon érdeklődtem,
                  nyilvánítsam efelől nézetemet. Hát én, hogy megggyőzzelek szinte jóakaratom felől,
                  sok szót nem szaporítok; hanem cselekszem. Először a+
                  zsibói házat átengedem Katinkának ingyen, azután pedig átadom neked e
                     chatouille-t,ebben vannak Katinkának minden hozzám
                  írt levelei: ezeket általad visszaküldöm neki mind; a legutolsót kivéve. Értesz-e
                  már engemet?</p>
				<p> Aszályi mindent értett; részeg volt; nyakába borult kedves barátjának, nyakon
                  fülön csókolta azt és sírt. – Melodrámai jelenet volt.</p>
				<p> Bálvándy aztán sietteté, hogy ne tartsa magát itten fel tovább; siessen boldog
                  lenni, feladatta rá az előbbi ruháit, feltetettea
                  szekérre s elszállíttatta vissza Aradra, ahová Aszályi csak este későn érkezett
                  meg.</p>
				<p> Akkorra már kipárolgott a fejéből a bor, s akkor kezdett el csak gondolkozni
                  róla, hogy tulajdonképpen kicsoda is ő,és mit visz
                  most magával a köpönyegzsebében? Az, akitmagában
                  tisztel, a leendő férje egy nagyon szabadszellemű úrhölgynek, s az, amit
                     zsebébenvisz, az egy csomag gyöngéd levelezés,
                  melyet leendő nejének egykori és talán még visszakerülendő benső tisztelője küld
                  éppen őáltala vissza.</p>
				<p> Egy percig járt az a gondolat Aszályi fejében, hogy ezt a csomagot belehajítsa a
                  Marosba s aztán maga beálljon katonának, hanem csak egy percig, a másik percben
                  jobb tanáccsal szolgált a gyomor.</p>
				<p>Ejh, mit? Nem olyan elviselhetetlen szerencsétlenség az. Egy szép asszony, aki
                  nem tehet róla, hogy ezelőtt tizenkét esztendővel is szép volt. A hűség,
                  ártatlanság egészen relatív fogalmak. Az asszonyban ez csak pretium affectionis.
                  Fődolog az, hogy gazdag asszony. Akkor bezzeg nem kellene öt forintért
                  kalendáriumtölteléket írni, nem kellene a télikabátot nyáron német szóra adni,* valamennyi vendéglőben sorban kontózni, s mikor az
                  ember az egyik utca végéről a másikra akar menni, a várost körülkerülni, hogy a
                  hitelezői minden boltajtóban el ne fogják. Akkor az embernek volna saját háza,
                  kocsija és cselédje, akin tekintélyét gyakorolja.</p>
				<p> Igaz, hogy biz ez csak „palást”. – „Palást” biz ez; de meleg van alatta.</p>
				<p> Aszályi sorsával kibékülten érkezett vissza Katinkához.</p>
				<p> Már akkor a szép úrnő kétségbe volt esve a magány, az unalom és a rémület
                  miatt.</p>
				<p> Mindennap harminc halottat vittek el ablaka alatt. Már a kertrenyíló szobába
                  költözött át, hogy ne lássa a sok temetést, s ne hallja a sok énekszót.</p>
				<p> Azért nem is lehet csodálni, ha Aszályit megérkeztekor a legnagyobb örömmel
                  fogadta. Óh be kedves embere volt neki! Egyszerre felderült az arca. Nevetett,
                  mint egy gyermek.</p>
				<p> Mondja el, szerencsésen járt-e.</p>
				<p> Aszályi kedélyes akart lenni, s elmondta mindazt, ami vele történt. Katinka
                  kitörő kacajjal fogadá a bepácoltatási történetet, mit Aszályi elmondatlan nem
                  hagyott volna egy világért.</p>
				<p> Ott azután komolyságra fogta a dolgot Aszályi, ahol a Bálvándyval folytatott
                  párbeszéd következett. Ünnepélyes lett és gyöngéd.</p>
				<p> „Barátunk” mindent elmondott nekem; ahogy nagysád kívánta hozzáírt levelében.
                  Nemeslelkűen beleegyezett mindenbe.</p>
				<p> – No! – és? – kiáltafel ragyogó arccal Katinka.</p>
				<p> – A zsibói házat ajándékba engedi által nagysádnak; hat hét múlva nagysád szabad
                  lehet. Azután pedig. – Itt nagy lélegzetet vett Aszályi.</p>
				<p> – Nos nos? – sürgeté Katinka türelmetlenül.</p>
				<p> – Itt küldi nagysádnak hozzáírt leveleit.</p>
				<p> – Leveleimet? – kérdé Katinka fülig elvörösödve. – Minek?</p>
				<p> – Annak jeléül, hogy mindenbe beleegyezik.</p>
				<p> – Beleegyezik? – Katinka bámulni kezdett.</p>
				<p> – Ő helyesli nagysád elhatározását, és azontúl semmi sem áll boldogságunk
                  útjában.</p>
				<p> Aszályi e nyilatkozatnál szétterjeszté karjait, mint a keresztre feszített
                     Molay Jákob,a
                  „Templáriusok” című tragédiában, s eksztázisra torzított pofával mosolygott az
                  úrhölgyre.</p>
				<p> Katinka most fogta csak fel, minő kegyetlen tréfának tették áldozatává.</p>
				<p> Első dühében a lovagkorbácsa után kapott; hanem hirtelen eszéhez tért, s a
                  csengettyűhúzót rántotta meg.</p>
				<p> Aszályi még akkor is úgy állt, mint Molay Jákob a keresztfán, mikor a komornyik
                  belépett a csengetésre.</p>
				<p> Katinka így szólt a cselédhez:</p>
				<p>– Ezt az embert, ha még egyszer idejön, ki kell dobni az
                  ajtón</p>
			</div>
			<div type="chapter">
				<head> Alkonysugarak </head>
				<p> Kálmán pedig egyedül feküdt kórágyán. Egyedül a népefogyott fővárosban,
                  ismeretlen szűk tanyáján betegen.</p>
				<p> Betegsége nem az uralkodó mirigy volt. Ez a rút,
                  arctorzító ragály elkerüli azokat, akikre már egy szelídebb nemtő szárnyai vetnek
                  betakaró árnyat.</p>
				<p> Kálmán mellbeteg volt. Ez a költők és művészek és
                  szeretők kiváltságos betegsége. Az a sápadt arcú nemtő, aki elébb barátságot köt
                  áldozatával, lassan, szelíden készíti el a túlvilágra; ha látja, hogy fél a
                  sírtól, halasztást enged neki, még egy tavaszt; azalatt megbarátkoztatja a zöld
                  fűvel, mely alatt olyan édes az álom; engedi reményleni az utolsó óráig; minden
                  érzékét felfokozza, lelkét megszépíti; gondolatainak erőt ád, tollának varázst,
                  ecsetjének teremtő ihletet, szerelme fájdalmainak boldog édességet; és aztán
                  szépen, csendesen, mosolygó arccal elaltatja.</p>
				<p> Ez a költők, művészek és szeretők kiváltságos halála; kik meghalnak; mert
                  alkottak, mert szerettek…</p>
				<p> A mellbetegek nem félnek az egyedülléttől.</p>
				<p> Lelkük távolbalátó: meg tudják látni azokat, akiket szeretnek; meg tudják álmodni
                  azoknak a gondolatjait, akik nincsenek jelen.</p>
				<p> Csak ketten ápolják a beteget: az iparos házigazda és vén cselédje; a költő
                  beszél nekik csodaálmokat, mikkel azokat vigasztalja. Azt mondják rá: igaz, úgy
                  van az.</p>
				<p> – Hogy nem jön a nagyanya, unokáját végnapjaiban meglátogatni!</p>
				<p> – Ő akar jőni; de nem lehet. A halálharangszó zúg minden faluban, s az
                  visszariasztja. Az egész országban dúl az epemirigy. Ő
                  maga nem fél attól, de fia kétségbe van esve. Szegény Béni bácsi! Hogy mosdik
                  minden nap hússzor erős borecetben, hogy visel elöl-hátul nyakába kötve kámforos
                  zsacskókat, hogy issza féltében az erős pálinkafélét, hogy meszelteti ki szobáit
                  klórmésszel naponkint, hogy imádkozik ötször napjában, hogy mond le pipájáról,
                  kedvenc ételeiről, s kényszerű böjttel sanyargatja testét. Anyja bizonyosan
                  nyugtalankodik Pesten maradt unokája miatt; készül is az útra, hogy eljöjjön érte,
                  elvigye magával a vészes légkörből; de olyankor kétségbeesetten borul nyakába a
                  vén gyerek: mamám, ne hagyjon itt magamra; mamám, én meghalok itt egyedül, mamám,
                  ne menjen Pestre; ne hozza ide a kolerát. S az öreg asszony szíve megesik
                  gyámoltalan vén gyermekén, s elodázza jövetelét: majd holnap!</p>
				<p> A beteg látnoki képzelme így mondja el ezt.</p>
				<p> Hát arról a másik nőről mit beszél, kinek arcképe keblét el nem hagyja soha; amit
                  elővesz, mikor egyedül marad, s elmereng vonásain.</p>
				<p> Gondol az is őreá? Tudja már, hogy mit vesztett benne? Tudja már, hogy senki sem
                  szerette őt rajta kívül igazán? Jönne már hozzá. És bizonnyal el is fog jönni;
                  hanem az már késő lesz.</p>
				<p>A beteg nincs mindig ágyhoz kötve. Néha fölkelhet nappal, s egy vázolt kép* alakjain dolgozik tovább. A falusi lak az; csendes
                  otthonias szobájával; a családdal körülült asztal. Csak egy kép nincs még
                  bevégezve rajta; saját alakja. Éjjel pedig eszébe jutnak remek gondolatok, azokat
                  elmondja ápolóinak; a mester leírja azokat papírra.</p>
				<p> S akit annyian szerettek, oly egyedül távozik innen!</p>
				<p> De nem. Egy napfényes délután örömsugárzó arccal jön be a vén házigazda, hogy
                  előkészítse a kedves meglepetésre ápoltját,s
                  fölsegítse rá tisztesebb ruháját; mert a festéshez a kopottat használta.</p>
				<p> – Tudtam én, hogy ez az egy el fog jönni!</p>
				<p> Melyik hát az az egy?</p>
				<p> Kálmán arcán még pirosabbra gyúltak a halálbetegség rózsái. Melyik jött el hozzá
                  azok közül, akikre ő várt?</p>
				<p> – Ez aztán az asszony, aki ilyenkor be mer jönni a kolerás Pestbe, hogy kedves
                  betegét meglátogassa!</p>
				<p> Melyik asszony? Az anya vagy a régi eszménykép?</p>
				<p> Kocognak: szabad-e? S kinyílik az ajtó. Betekint rajta két mosolytól, részvéttől
                  ragyogó arc. Nem is egy; de kettő.</p>
				<p>Tóth Máténé asszonyom az s Erzsike leánya.+</p>
				<p> Ah! nem a nagyanya, nem az eszménykép; a hajdani cselédleány, a durva paraszt
                  családja érkezett meg.</p>
				<p> Sára asszony betegvigasztaló kedélyességgel siet oda Kálmánhoz, egészséges két
                  tenyerébe fogja annak átlátszó kezét.</p>
				<p> – Ejh lám! Nézze meg az ember! Hisz mi azt olvastuk az újságból, hogy maga nagy
                  beteg; pedig hát olyan jó színben van, mint a szakasztott rózsa. – Szaladj
                  mindjárt, feleség! – azt mondja az uram; – hozzátok el abból a dögleletes Pestből.
                  No, hála Istennek! Csakhogy fenntaláljuk. Ugye, nincsen semmi baja?</p>
				<p> Azzal odaölelte keblére Kálmánt. Dehogy van már baja.</p>
				<p> No, hát ölelje meg ezt a leányt is. Úgy ni! Azért hoztam ám magammal, hogy
                  segítsen, ha egymagam el nem tudnám innen vinni. Mert hát azért jöttünk ám ide,
                  hogy elvigyük magunkkal. Tseresnyés uramat is elvisszük magunkkal; bezárjuk a
                  házat, vissza sem eresztjük egyiket is,amíg el nem
                  múlik ez aveszedelem. Magát pedig, kedves Kálmán úrfi,
                  azután sem eresztjük el magunktól. Ott marad mivelünk. – Majd meglátja, milyen
                  egészséges lesz ottan! A friss tejtől, az illatos méztől, a tiszta levegőtől, hogy
                  meggyógyul ottan! Aztán meg a mi szeretetünktől… Lesz ott magának szép csendes
                  lakása, ahol elfestegetheti azokat a megszólaló szép képeit, s írhatja azokat a
                  gyönyörűséges költeményeit, még a madár sem háborítja ott. Ugye, hogy eljön
                  mivelünk?</p>
				<p> Kálmán csak szomorúan ingatta szép eszmeterhes fejét; de szólni nem tudott, el
                  volt a szíve szorulva egészen.</p>
				<p> – Szólj hát neki te, leányom, kérd te őtet; talán a te szavadra majd jobban
                  hallgat.</p>
				<p> A parasztleány (egész alakja csupa élet, egész arca csupa szemérem) odaborult
                  gyöngéden Kálmán keblére, hallhatá szívének egészséges dobbanását, a leány
                  átkarolva őt, azt mondá neki:</p>
				<p> – Legyen ön a mi fiúnk!…</p>
				<p> Kálmán lelke felszabadult a test gyengeségealól.
                  Könny helyett mosoly jött szemébe. Megcsókolta a piruló leányka homlokát
                  ihletten.</p>
				<p>– Az Isten áldjon meg téged a te jóságodért, kedves szép húgom, amiért bátyádnak
                  fogadtál engem. Ez a te szavad volt, aminek utoljára örültem a világon. Ami bennem
                  lélek, veletek megy; ott fog köztetek lenni mindig. Megtalálsz virágaid között,* mikor elhervadnak; megtalálsz a falevélben, mikor
                  lehull; meghallasz az esti harangszóban, mikor elenyészik; s mikor megemlékezel
                  rólam, mindig arccal szemközt fogok veled állani. Ide festem majd e képre saját
                  arcomat is közétek, – s aztán mindig otthon leszek. Hanem
                  ez az én roskatag alakom itt marad ezen a helyen, és itt sem sokáig marad már.</p>
				<p> A leány megtalálta bátorságát;nem hagyta magát
                  visszariasztani.</p>
				<p> – Lássa, mi most olyan egyedül vagyunk; ebben a félelmes időben. Pista bátyánk
                  sincs a háznál.</p>
				<p> – Hol van ő?</p>
				<p>– Elvitték katonának Galíciába. Híttuk haza ebben a nagy+ zűrzavarban; de azt írta, hogy nem jöhet: az őrállónak nem lehet
                  elhagyni a helyét.</p>
				<p> – Látod, kedves jó húgom, én is ilyen harcos vagyok; én is őrt állok a
                  legveszélyesebb vártán. Nekem sem szabad elhagynom a helyemet. Az Isten hazasegíti
                  majd bátyádat: engemet is elsegít valahová; s mi mind olyan boldogok leszünk,
                  ahogy megérdemeltük.</p>
				<p> Már itt aztán Sára asszony nem állhatta meg, hogy hangos zokogásra ne fakadjon;
                  amidőn aztán Tseresnyés uram meginté, hogy a zokogással ne ingereljék a beteget;
                  mert az ilyen szenvedők nagyon makacsak és bosszankodók. Ha erőtetik, csak a baját
                  súlyosítják vele.</p>
				<p> Pedig Sára asszony csak mégis megkísérté még egyszer, hogy Kálmánt rábeszélje:
                  milyen jó helyet készítettek neki a kocsiban, puha vánkosokból, jó sarjúszénából;
                  úgy elvinnék, mint a szedett szőlőt; édes savóval itatnák, – attól sokan
                  meggyógyultak már ilyen betegségből, s késő vénséget értek. Kálmán tagadólag
                  inte.</p>
				<p> – Én Istenem! – sóhajta Sára asszony –, mikor az ölemben hordtam, mint
                  kisgyermeket, milyen jó gyermek volt akkor!</p>
				<p>Aztán mikor látta, hogy már csak el kell menni, búcsút vett Kálmántól Erzsikével
                     együtt;de a konyhában állomást tartottak. Mint akik
                  arra is készen voltak, hogy Kálmán nem lesz rávehető, hogy velük elmenjen;
                  telehozták a szekérderekat mindenféle házi jóval: főzelék, friss vaj,+ tojás, aszalt gyümölcs került elő a szekérből, s mit
                     ahalálvész alatt mind nem lehetett kapni Pesten
                  Sára asszony maga nekigyürkőzött a főzésnek; gyönge csirkét ölt, megmutatá a vén
                  cselédnek, hogyan kell finom becsináltat készíteni abból, amilyenhez a Kálmán úrfi
                  volt szokva a nagyanyja házánál; lassan beszéltek, hogy a szó be ne halljék; meg
                  ne tudja a beteg, hogy ők mégis itt vannak; s csak azután hogy a vén cseléd
                  kihozta az edényt Kálmán szobájából, s elmondá, hogy a beteg igen jóízűen
                  vacsorált, alig hagyott meg valamit a finom becsináltból, akkor ültek fel a
                  szekerükre, lelkére kötve a mesternek, hogy őket tudósítsa aztán Kálmán
                  hogylétéről, és a szolgálónak, hogy nagyon sűrűre ne csinálja a rántást a
                  becsinálthoz.</p>
				<p>A kolera egyre aratott, a kaszált rend meglátszott odakinn
                  a három temetőben. Ez a három sírkert volt a váci úti, kerepesi és
                     ferencvárosi.+</p>
				<p> Kálmán betegségében látszólag javulás állt be: – a végbefejezés előpostája. A
                  szenvedő úgy érzi ilyenkor, mintha egészen magához tért volna. Fájdalmai
                  megszűnnek, keble megmenekül szorongatásaitól,fel tud
                  kelni, s vágyik ki a szabadba. – Jótékony nemtő, ki az élet álarcát teszed fel,
                  mikor a halált hozod!</p>
				<p>Hanem Kálmán philosoph volt és természetbúvár. Őt a halálangyal nem ámíthatá el.
                  Tudta jól, hogy ez a végnek a kezdete. Készen volt rá régen.+ – Műveit befejezé, nem hagyott félben semmit; irodalmi műveit átnézte,
                  kijavítá, nagy festményén megtette az utolsó ecsetvonást, s akkor azt mondá
                  Tseresnyés uramnak:</p>
				<p> – No mármost gyerünk el szállást nézni!</p>
				<p> Szállást nézni? Hová</p>
				<p> Szép nyári napok jártak, hosszú, csendes, verőfényes alkonyattal Kálmán jó
                  házigazdája karjába kapaszkodva elindult szállást nézni, a vén cseléd kísérte
                  őket.</p>
				<p> Végigmentek a hosszú országúton. Túl a házsorokon terül a váci temető: abba
                  tértek be, körüljárták. Ott pompás síremlékek sorakoznak egymás mellé, gondosan
                  ápolt halmok, emléklapok. Mikor azokat bejárták, Kálmán azt mondá gazdájának:</p>
				<p> – Ez nagyon is pompás szállás nekem.</p>
				<p> Onnan aztán hazamentek. Kálmán aludt reggelig csendesen, mint aki egészen meg van
                  gyógyulva.</p>
				<p> Másnap megint azt mondá házigazdájának:</p>
				<p> – Menjünk szállást keresni másfelé.</p>
				<p> Elmentek aztán hárman a kerepesi temetőbe, sivatag homok téreken keresztül. Ott
                  már sem pompa, sem hűs árnyék nem volt. Kálmánnak mégsem tetszett a szállás.</p>
				<p> – Ez nagyon közel van a városhoz.</p>
				<p> S azzal hazatértek ismét.
               </p>
				<p> Harmadnap a beteg költő arca rózsásabb volt, mint valaha, szemei ragyogtak, és
                  minden idege új életre látszott kelni.</p>
				<p> – Menjünk szállást keresni.</p>
				<p> E délután elvitte kísérőit magával messze ki a marhalegelőn, vásárálláson,
                  káposztaföldeken túl, a ferencvárosi temetőig. Az már jó csendes szállás.</p>
				<p> A ferencvárosi sírkert közepén volt egy emelkedett halom, azon egy
                  kőfeszület.</p>
				<p> – Ez jó hely itt, – monda Kálmán. – De még ez is nagyon közel van.</p>
				<p> S azzal kiszámlált kétszáz lépést a kőkereszttől keletnek, egész a temető árkáig;
                  ott megállapodott.</p>
				<p> – Itt lesz nagyon jó. – De még ez is nagyon közel van.</p>
				<p> Azután odahívatta a sírásót, s kialkudott vele ott azon a helyen egy sírnak való
                  területet, ki is fizette neki az árát.</p>
				<p> Akkor visszamentek a kőkereszthez, a költő leült a feszület talapzatára, az
                  iparos és cselédje odatelepedtek a lábaihoz.</p>
				<p> A főváros alantabb fekve terült a távolban, a nyári aranyos porködben elmosódva.
                  Néztek rá és nagyot hallgattak.</p>
				<p> – Miért mondá ön – szólt megtörve a hallgatást Tseresnyés mester –, hogy még ez
                  is közel van?</p>
				<p> – Mert nem akarom, hogy álmomban háborgassanak, – felelt Kálmán.</p>
				<p> – Óh, uram! Ki háborgatna bennünket e csöndes helyen?</p>
				<p> – Ki? – szólt Kálmán, és égő arcát a sápadt ég felé emelte. – Azok, akik ezután
                  születnek. Ez a hely itt egykor város fog lenni, és porainkat összekeverik a
                  paloták vakolatával.  – Igen, igen! Ez a nagy
                  homokpuszta itt körülünk paloták hosszú sorával lesz beépítve. Száz meg száz
                  iparűző gyár kéménye fogja fekete füstjével szőni fölénk a szemfödelet, s gépeinek
                  zúgása fogja képezni a föld szívdobogását, mely bennünket ébren lenni készt.
                  Terjeszkedni fog az égsark minden része felé a kővé vált élet, s a sírokat
                  beépítik utcasorokkal! Az elvetett magból cédrusfa lesz! A hosszú Duna-partot
                  fejedelmi házsorok koszorúzzák, s azok között a tudomány, művészet, ipar,
                  kereskedelem monumentumai! A köztéreken a hírhedett ősök ércszobrai fogják
                  hirdetni múltunkat. – A királyi Duna tükrét állóhidak ölelik át, ércből, kőből:
                  örök építmények. Gőzhajók seregei lepik el folyamunkat, miket csak hírükből
                  ismerünk még most, s vasutak hosszú vonalai fognak összetalálkozni városunk alatt,
                  mikről még most csak külországok beszélnek. És lesz népünk, amely hazájának
                     örül, mely nevének díszére munkál, lesznek nagy
                  embereink, kiket a világ bámulni fog, lesznek hőseink, dicső szellemeink, kikben
                  újjászületünk, lesz életünk, melynek szűk lesz ez a város; leszünk nemzet, mint
                  még sohse voltunk, és az utókor írójának nem kell költeni, hanem csak a valót
                  leírni, hogy dicsőítse hazáját. Nézzétek, ott emelkednek az aranyos ködben – a
                  palotasorok, – a fényes alakok, – a félistenek, – a panteon, – az akadémia, – a
                  diadalra siető nemzeti seregek, lobogó zászlóikkal, a koszorús szobrok, – az örök
                  világosság: – a népek szabadsága!</p>
				<p> („Óh, én uram istenem, légy irgalmas szegénynek – könyörge a vén cseléd –, mily
                  szörnyű lázálmai vannak!”)</p>
				<p> („Hallgass, némber!… – inté az iparos. – A próféta beszél!… Ő látja azt mind,
                  amiket mond!”…)
               </p>
				<p> Mikor a temetőbül hazamentek: Kálmán azt mondta, hogy oly könnyűnek érzi magát,
                  mintha a föld nem is volna a lába alatt, mikor jár. Nem volt szüksége vezetője
                  karjára támaszkodni. Előresietett.</p>
				<p> Mikor az országúton megálltak pihenni, egy szegletkőre leült, tekintetével
                     merengvea széles hosszú utcán, mely üres volt és
                  nesztelen.</p>
				<p>– Nézzétek – szólt, kigyulladt arccal –, amilyen hosszú a tér, olyan tele van
                  néppel; mint egy hullámzó fekete folyam, úgy mozdul előre a százezernyi fő.
                  * Mi úszik ott középett? Egy ravatal. Mik lobognak
                  körülötte? Háromszínű zászlók, fátyollal bevonva. Kétfelül a két palotasor
                  ablakai, erkélyei tele bűbájos hölgyarcokkal. Mi hull? Eső? Nem: könny! Mit
                  visznek ott a fáklyafénynél? A nemzet szállítja nagy halottainak hamvait, a
                  panteonba. Mit énekel az a százezer ember? „Nincs itt többé, hanem feltámadott!*” Halljátok ezt a zúgást? Látjátok ezt a katafalkot?
                  Látjátok, hogy emelkedik minden az ég felé? A házak, a népek, a szellemek?
                  Látjátok?</p>
				<p>… A hosszú országúton egy kötélverő fonta, háttal haladva előre, hosszú
                  zsinegeit, s a legkülönb palota volt az egész utcában a „Két Pisztoly*” csárda.</p>
				<p> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</p>
				<p> Másnap nem bírt Kálmán az ágyból fölkelni. Tagjai levonták, idegei ki voltak
                  merülve.</p>
				<p> Ápolóival sem beszélt már, egész délelőtt szótalan volt. Csak délután kezdett el
                  nyugtalan lenni. Minden órában megkérdezte, hogy senki sem jött-e. Mintha várt
                  volna valakit.</p>
				<p> „Senki.”</p>
				<p> Ki jönne most tehozzád, elhagyott ember, az elhagyott városból?</p>
				<p> Mentül alább hanyatlott a nap, nyugtalansága annál inkább növekedett. Mindig az
                  ajtót nézte: senki sem jön-e?</p>
				<p> „Senki.”</p>
				<p> Az alkonyodó nap már égetőn kezdett besütni ablakán, hogy a függönyt eléje
                  kellett húzni. 
               </p>
				<p> Kálmán kérő tekintettel nézett az ablakra. Elérték néma kérését, félrehúzták a
                  függönyt, kinyiták az ablakot,hadd jöjjön be friss lég
                  és meleg napsugár.</p>
				<p> Olyan volt már az arca e napsugárban, mint az aranyozott alabástrom.</p>
				<p> Most zörget valaki az utcaajtón. Kimegy a cseléd, megnézi, ki az.</p>
				<p> A posta hozott egy levelet Jenőy Kálmánnak. 
               </p>
				<p> Kálmán kezébe veszi azt, s amint a címiraton meglátja az ismerős vonásokat,
                  valami túlvilági mosoly dereng át arcán. Int, hogy nyissák fel a pecsétet.</p>
				<p> A felnyitott levelet kezébefogja és olvassa.</p>
				<p> „Kedves, örökké szeretett Kálmánom.</p>
				<p>Ha megbocsáthatsz szenvedéseidért, miket én okoztam, úgy irgalmasabb léssz
                  irántam, mint az Isten, ki oly súlyosan büntet engem en vétkemért.+ Engedj reményt, hogy vétkemet jóvá tehessem. Mindent
                  eldobtam magamtól, ami valaha hozzám tartozott, hogy téged visszanyerhesselek.
                  Egyetlen imám van, hogy te boldog légy, s ha én adhatok valamit boldogságodhoz, az
                  egyetlen üdvöm lesz a földön. Lelkemet kínozza a hír, hogy te beteg vagy. Sietek
                  hozzád; de feltartóztat az országos vész, vesztegzár alatt vagyok. Levelemet
                  küldöm előre, hogy mondja el helyettem, mennyire szeretlek; mennyire szenvedek!
                  Óh, várj reám, és fogadj megbocsátva</p>
				<p> örökkön-örökké</p>
				<p> Dorothea.”</p>
				<p> ....... Az alkonysugár odasütött a feltárt levélre; s onnan vissza Kálmán arcába.
                  Amíg végigolvasá az édes szavakat, megdicsőült mosoly ragyogta körül dicsfénybe
                  boruló arcát. – Azután lehunyta a szemeit. – És nem is nyitotta fel többé. – Hanem
                  a mosoly, az ott maradt az arcán.</p>
			</div>
			<div type="chapter">
				<head> „Volt. Nincs. Lesz” </head>
				<p> A népirtó angyal még mindig két kézre fogott kaszával aratott. A harangszó egész
                  nap nem hallgatott el a városban.</p>
				<p> Tseresnyés uram elfásult arccal állt háza ajtajában. Éppen a protestáns
                     paplakról érkezett vissza, ahol azt adták tudtára,
                  hogy az egyetlen lelkipásztor is ágynak esett, talán meg is hal estig.</p>
				<p> Mármost mit mondjon odabenn az ő halottjának? Ki fog téged eltemetni?</p>
				<p> Ott megállt a kapujában, a kalapja a hóna alá csapva, ahogy feledte még a
                  paplakon; hajadonfővel jött végig az utcán, s aztán csak bámult maga elé a
                  szemközti zöld mohos tetejű rongyos házakra. Azok nem mondtak neki semmit.
                  Holttenger volt a fejében.</p>
				<p> Egyszer valami mély hang riasztja fel mélázásából, s amint odatekint, egy magas
                  férfi áll előtte, idegen szabású hosszú öltönyben, feje előregörbült, mintha
                  mindig a földön keresne valamit, arcbőre barna és cserzett, mint a pergamen,
                  szakálla két ágra eresztve.</p>
				<p> – E házban lakik Jenőy Kálmán? – kérdi az idegen.</p>
				<p>Tseresnyés uram elébb végigbámulta a kérdezőt, mintha azon csodálkoznék, hogyan
                  szólalhat meg ily idegen alak magyarul. Aztán megbámulta a hozzá intézett kérdést,
                  hogyan mondhatja azt valaki, hogy „itt lakik-e Jenőy
                  Kálmán?” S aztán ő kérdezte meg az idegentől:</p>
				<p> – Kicsoda ön? S miért keresi Jenőy Kálmánt?</p>
				<p> Az idegen föld alatti basszushangon megfelelt rá.</p>
				<p>– Az én nevem Barkó Pál. Keresem Jenőy Kálmánt azon fogadás végett, melyet
                  tizenkét év előtt tettünk egymásnak, hogy e napon Pesten összejövünk: öt ifjú jó
                     barát. Én eljöttem Tübetből.*</p>
				<p> A csizmadia le akarta venni a kalapját e szóra a fejéről; de miután azt nem
                  találta a kopasz tarkóján, lehajolt a jövevény kezéhez, megcsókolta azt, s azt
                  mondá neki:</p>
				<p> – Szelim aleikum; hozott az Isten, atyám! Küldve
                  jöttél. Lelkipásztor. Jenőy Kálmán itt lakik, és bizony tereád vár.</p>
				<p> Azzal bevezeté a jövevényt a hátulsó szobába, ahol jó barátja várt reá, letakarva
                  szép selyem szemfedővel.</p>
				<p> Barkó Pál arcán egy vonás sem mozdult meg. Odaállt a ravatal elé, két kezét
                  egymásba téve, és úgy állt ott mereven; szemeit az alabástrom arcra
                  függesztve.</p>
				<p> Mikor aztán sokáig állt ott, és egy szót sem szólt, akkor azt mondá Tseresnyés
                  uram, hogy ő elmegy a sírkő után nézni, melyet már megrendelt; maradjon ott addig
                  a jövevény.</p>
				<p> Az nem szólt rá semmit.</p>
				<p> Tseresnyés uram elment, vissza is jött; a jövevényt még akkor is azon a helyen
                  találta olyan némán, olyan mozdulatlanul, ahogy ott hagyá.</p>
				<p> – Atyám! – monda neki –, a sírkő kész. A halottas szekér itt van; hatósági
                  parancs szerint sietni kell az eltakarítással! – Mehetünk.</p>
				<p> A messze földről jött látogató szótlanul lépett hátrább, hogy helyet adjon a
                  koporsóvivőknek, akik leszegezték a födelet, s még azután is arra a helyre bámult,
                  mintha a födélen keresztül is barátja márványarcát látná mindig.</p>
				<p>Mikor kivitték a koporsót, Tseresnyés uram előhozta a gyászfátyolt, nagy csokrot
                  kötött belőle a maga kalapjára, Barkó Pál hosszú kurdsüvegére* s Miska inas sipkájára. Az öreg szolgáló is kapott egy fekete
                  nagykendőt.</p>
				<p> Nagy fényűzés nem telt a végtisztességhez, de e tisztesség őszinte volt.</p>
				<p> Mikor a koporsót fölemelték a fekete hintóra, Tseresnyés uram a sírkövet is
                  föladatta. Egy négyszögű márványkocka volt az; egyik lapjára ez volt bevésve:
                  „Volt. Nincs. Lesz.” A másikra a halott neve és az
                  évszám.</p>
				<p>Tseresnyés uram kérdezé Barkó Páltól: jól van-e ez így? – ez némán ingatta fejét;
                  és Tseresnyés uram tudta már Decsy*+
                  Osmanographiája nyomán, hogy a keleti népeknél ez a
                  tagadó fejcsóválás azt jelenti, hogy „jól van”.</p>
				<p> Akkor aztán megindult a menet. Négyen voltak hozzá. Tseresnyés uram volt a
                  kántor, Miska inas az énekkar, Barkó Pál a lelkész, s a vén szolgáló a zokogó
                  kíséret.</p>
				<p> S Tseresnyés uram olyan szépen énekelte a csizmadiainassal együtt a vigasztaló
                  búcsúdalt, mint akármely kántor:</p>
				<p>Már elmégyekaz örömben:Paradicsomnak
                  kertében,Lelkemnek üdvösségében….
               </p>
				<p> Így hagyta el a haza fővárosát nemzetének legfényesebb költője. Az utcák üresek
                  voltak, senki sem nézett utánuk. Minden ember sietett az ablakát lefüggönyözni,
                  mikor a gyászéneket hallotta közeledni, s a szemközt jövők kitértek előle a
                  szomszéd utcákba. A halál félelmes nagy úr volt akkor.</p>
				<p> A ferencvárosi temetőbe vitték a koporsót, ott várt rá
                  a csendes hely a kereszten túl, a part mellett, ahogy ő kiválasztá azt magának. A
                  halotthordók ott leereszték a sírba a drága terhet, s aztán siettek odább; nekik
                  még sok dolguk volt végezni való.</p>
				<p> A sírásónak is dolga volt más sírnál; kapott rajta, hogy a kísérők magukra
                  vállalták a behantolást.</p>
				<p> Előbb imádkozni kellett.</p>
				<p>Barkó Pál letűzte bambuszbotjátmaga elé, arra tette
                  hosszú süvegét, s keresztyéni módon elébb elimádkozá a miatyánkot+ magyarul, azután perzsául,+
                  azután arabul, azután tatárul, utoljára szanszkrit nyelven.
                   *</p>
				<p> Az ima után a férfi és a gyermek eléneklék az ott marasztó dalt:</p>
				<p>Menj el nyugalomCsendes éjjelébe,A gyászos sírhalom
                  Megnyílt kebelébe.Közanyánk ölébe. </p>
				<p> A második versbe már belevegyült a vén cseléd tört hangja is, és Barkó Pál zúgó
                  basszusa.</p>
				<p>Hová a világi Bajok nem tódulnak,A test kívánsági Hol mind elnémulnak.Végképpen
                  elmúlnak. </p>
				<p> A búskomor dal hangjai elenyésztek a homokpuszta csendjében; felváltotta őket az
                  a rejtelmes dobogás, ami a mélybe aláhulló göröngyök zuhogása.</p>
				<p> Mikor a halom készen állt, Tseresnyés uram így szólt Barkó Pálhoz:</p>
				<p> – Segíts, uram, a sírkövet felállítani; ti pedig, cselédeim, menjetek haza.</p>
				<p> És azután Tseresnyés uram felállítá a sír elé a márványkockát, de nem úgy, ahogy
                  más síremléket szokás, kifelé a névvel, befelé a jelmondattal; hanem úgy, hogy a
                  név aláfelé lett fordítva, lekerült a földbe, felyül maradt e három szó: „Volt.
                  Nincs. Lesz.”</p>
				<p> Barkó Pál nagyon hevesen ingatta a fejét; keleti szokás szerint azt jelezve, hogy
                  igen jól van.</p>
				<p> Mikor az is megvolt, akkor Barkó Pál elővevé övéből a delejtűt, letette a sírkő
                  lapjára; azután bambuszbotjával megmérte, hány sing
                  távolságra van ez a kő a nagy kereszttől a dombon. A bambuszbot felső gombját
                  lesrófolá, s annak az üregéből kínai pergamenpapírt vont elő, s arra ismeretlen
                  ákombákokat rótt fel valami kék irallal; a tekercset megint visszadugta a bot
                  üregébe.</p>
				<p> És azután két kezét összefonva, sokáig ott állt a nagy kereszt talapkövén, s a
                  maga előtt elterülő városra bámult.</p>
				<p> – Mit látsz magad előtt, uram? – kérdé tőle nagysokára Tseresnyés mester.</p>
				<p> – Ninive romjait – felelt az utazó.</p>
				<p> Hajh! ugyane helyről három nappal elébb, az, aki most ott a négyszögű kő alatt
                  nyugszik, az emelkedő Párizst látta!</p>
				<p> Odább indultak.</p>
				<p> – Hová megyünk most? – kérdezé Tseresnyés uram a tudós utazótól.</p>
				<p> – Te, jó ember, mégy haza a Magyar utcába; én is megyek haza L’Hasszába, a
                  Dhawalagiri hegy alatt.</p>
				<p> S azután mentek együtt szótlanul a városon végig; a hosszú országúton végig; a
                  kecskeméti kapun keresztül; ott a Magyar utca sarkánál megálltak mind a ketten,
                  mintha el akarnának válni. Barkó Pál két kezét tenyereivel egymáshoz közel vivén,
                  azokat Tseresnyés mester felé tartá. Tseresnyés mester tudta jól, hogy ez a keleti
                  üdvözlés módja, s arra az a viszonzás, hogy az üdvözölt viszont szorosan egymáshoz
                  lapítva tenyereit, két kezét a másik két tenyereközé
                  fekteti: „Szálem!”</p>
				<p> Ekkor mégis bátorkodott egy kérdést intézni a hírhedett utazóhoz:</p>
				<p>– Vannak-e tehát még Magyarországon kívül
                  magyarok?</p>
				<p> A tudós gondolkozott sokáig, úgy felelt.</p>
				<p> – Még nem találtam meg őket; de én hiszem, hogy vannak.</p>
				<p> És azzal, ahelyett, hogy elváltak volna egymástól, az utazó tovább kísérte a
                  kézművest a Magyar utcában, lakása kapujáig.</p>
				<p> Ott aztán Tseresnyés mester nyújtá neki a kezét kézszorításra.</p>
				<p> És akkor viszont az utazó tudta meg, hogy az a jel,
                  amiről a szabadkőművesek ismernek egymásra, kik
                  kézszorítás alatt a középső ujjokat befogják.</p>
				<p> Most az utazó kérdezett.</p>
				<p>– Hát Magyarországon belül vannak-e még magyarok?
                  *</p>
				<p> A kézműves gondolkozott sokáig.</p>
				<p> – Nem találom őket; – de én hiszem, hogy lesznek.</p>
				<p> – „Szálem!”</p>
				<p> Azzal egyik ment, másik maradt.</p>
			</div>
			<div type="chapter">
				<head> Keresik és nem találják </head>
				<p> Ugyan pusztán maradt a Magyar utcai kis lak; a jó öreg házigazda egész nap eljár
                  kel a hátulsó szobában, ahol a költő lakott. Semmit meg nem szabad abban mozdítani
                  a helyéről. Ott hever a toll az asztalon, ott vannak elszórva az ecsetek a
                  festőtábla mellett. Nem szabad senkinek hozzájuk nyúlni.</p>
				<p> És idestova nem is lesz senki, akinek tiltani kell, hogy hozzájuk nyúljon.</p>
				<p>A temetés utáni napon eljött faluról a Miska gyereknek a
                   mostohaapja; azt mondta, hogy hazaviszi a fiát. Rossz kölyök ugyan,
                  vásott gonosz csont, s otthon csak tehernek van; de már mégis ilyen veszedelmes
                  halálos időben csak nem hagyhatja itt ebben a városban, ha mostohája is.</p>
				<p> Nehánynap múlva meg a vén cselédnek még vénebb nénje
                  jött be faluról szamaraskordéval; szegény koldus
                  asszony, kinek magának is alig van mit enni, s kis putriban lakik valami falu
                  végén. De ott csendes a világ; nem halnak az emberek, hát csak elviszi magával a
                  testvérét ebből a fertőzött városból.</p>
				<p>Tseresnyés uram tehát maga maradt a háznál, s egyedül beszélgetett a+ pókkal, ki a szegletben szemfödeleket sző, s fogoly
                  legyeket énekeltet, a halálóra bogárral, ki páratlan
                  számokat ver az ágydeszkák között, s a szúval, ki a kemény fában perceg.</p>
				<p> „Látjátok. A vásott rossz fiúért eljött a mostohaapja, elvitte magával. A vén
                  cselédért eljött a nénje, a koldus asszony s elvitte magával. Csak ahhoz, aki
                  egyetlen volt az egész országban, nem tudott eljönni se szülő, se szerető asszony.
                  Pedig ez olyan dicső volt! Pedig ők olyan nagy urak!”</p>
				<p> A pók, a szú, a halálóra bogár elhallgattak, ha ezt meggondolták.</p>
				<p> Csak őhozzá nem jöttek el azok!</p>
				<p> Naphosszant elüldögél e szobában Tseresnyés mester, s újra meg újra elolvassa
                  Kálmán költeményeit, s úgy beléjük merül, hogy azt sem tudja, e világon van-e?</p>
				<p> Azt sem veszi észre, hogy valaki rányitja az ajtót, s egy gyászba öltözött öreg
                  asszonyság jő be, és leül vele szemközt a pamlagra. Az asszonyság előkelő úrhölgy,
                  s ha a lelki gyötrelemúgy meg nem változtatta volna
                  arcát, talán mindjárt rá is ismerne a mester. Azonban bámulva, mint az álmából
                  ébredő, intézi hozzá ezt a kérdést:</p>
				<p> – Mi tetszik itt, asszonyom?</p>
				<p> A nagyasszony még mindig büszke úrnő: még mindig restellné, ha gyöngeséget árulna
                  el a közrendű ember előtt, tud hangjának parancsolni.</p>
				<p> – Hol van Kálmán fiam?</p>
				<p> – Az égbe van, nagyasszonyom.</p>
				<p> – Hiszem Isten irgalmától, hogy ott van – szólt tompán, elfojtott bánattal az
                  úrhölgy. – Most sírját keresem. Vezessen ön el hozzá.</p>
				<p> Erre a szóra egészen fölébredt a mester. Odament az úrhölgy elé s keményen arcába
                  nézve, monda neki:</p>
				<p> – Nem vezetem el önt oda, asszonyom.</p>
				<p> – Nem? – kérdezé rábámulva Jenőyné.</p>
				<p> – Nem.</p>
				<p> Az úrhölgy még mindig büszke volt, felkerekedett helyéről, azt mondta, hogy „majd
                  megkérdezem tehát mástól” –, s azzal azt sem mondta fia ápolójának, hogy „Isten
                  áldjon”; hanem eltávozott.</p>
				<p> Ment a lelkészi hivatalba tudakozódni.</p>
				<p> A protestáns lelkész ugyan már felgyógyult; de Jenőy Kálmán temetéséről nem
                  tudott semmit. Talán katolikusszertartással temették
                  el.</p>
				<p> Az öreg asszony végigtudakozta a városminden
                  parókiáját. Jenőy Kálmán neve nem fordult elő semmi halotti anyakönyvben.</p>
				<p> Ekkor egy gyönge reménysugara támadt, hátha nem is halt meg Kálmán, hanem
                  valahova falura menekült. S halálhíre csak hírlapi vaklárma, ami annyi embert
                  halottnak kürtölt már, akik aztán még késő vénséget értek.</p>
				<p> Elment oda, ahol a gyászszertartásokat rendezik. Ott azután megtudott annyit,
                  hogy azon ifjú, aki Tseresnyésnél lakott,valóban el
                  lett temetve; de hogy hová, arról már nem tudnak neki számot adni, mert azok az
                  emberek, kik akkor a gyászhintóval voltak, maguk is meghaltak már. Hiszen nagy idő
                  az! Van már két hete is!</p>
				<p> Most sorba vette a temetőket. A sírásóknál tudakozódott. Azok nem tudták nyomra
                  vezetni. Ki tudná, a lezajlott országos zűrzavarban ki hova jutott a frissen
                  kaszált rendben, ha a sírkövek és keresztek meg nem mondják a nevét.</p>
				<p> Azok pedig nem mondták meg.</p>
				<p> És Tseresnyés mester keserű gyönyörűséggel mondogatá odahaza a kis szobában a
                  póknak, a szúnak, a halálóra verősnek:</p>
				<p> „Keresi most!… Csak hadd keresse… Ott nem talál rá… Majd visszajön és sírni fog
                  itten!…”</p>
				<p> E napokban egy finom levelet is kapott Tseresnyés mester, melynek szélén
                     gyászkeretevolt kívül-belül.</p>
				<p> Ezt a levelet Dorothea grófné írta a kézművesnek: „Kedves jó úr”-nak címezve őt,
                  szépen s könyörögve előtte nagy alázatosan, hogy ha az elhunyt Jenőy Kálmánnak
                  hagyatéka között megtalálható volna egy elefántcsontra festett női arckép, azt ő
                  drága kincsek árán megváltaná tőle.</p>
				<p> „Keresi ő is!” – mondá a mester a néma laktársaknak. Csak hadd keresse.</p>
				<p> Írt aztán megnyugtató választ a grófnénak. Ne aggódjék az elefántcsontra festett
                  arckép miatt. Ott nyugszik az az eltemetettnek keblén. Hat láb mélyen a föld
                  alatt: és vele együtt azok a száraz nefelejcsek, mik egy kis fehér szalaggal
                  voltak összekötve; és az a levél, amin utolsó tekintete megtört. Mind együtt
                  feküsznek a költő szívén, s együtt alusznak vele boldogan. Legyen a grófnő
                  megnyugodva.</p>
				<p> De hogy hol nyugosznak, azt vele sem tudatta.</p>
				<p> És nemsokára megjött ismét a nagyasszony.</p>
				<p> Most már nem dölyfösen, hanem alázatosan könyörögve jött.</p>
				<p> – Kedves jó uram. Kérem, – könyörgök: vezessen el szeretett Kálmánom sírjához
                  engem.</p>
				<p> – Nem vezetem el önt oda, asszonyom.</p>
				<p> – Uram. Nincs rettenetesebb fájdalom, mint mikor az ember nem tud sírni. Nekem
                  nincsen könnyem. Látja én nem tudok sírni. De a szívem akar megszakadni.</p>
				<p> – Tudom. Jól van úgy.</p>
				<p> – Ön iszonyú kegyetlenséget követ el velem.</p>
				<p> – Tudom. Úgy akarom. Én láttam, mit szenvedett ő éveken át, most ő már nyugszik;
                  már most szenvedjen ön. Én láttam, hogy küzdött ő az élettel, most küzdjön ön már
                  az ő halála emlékével. Itt e négyfal között vérzett el
                  cseppenkint a rettenetes munkában, hogy nemzetét felébressze. Süketeknek és
                  némáknak beszélt. Következzék el az idő, hogy az egész nép keresse őtet, és legyen
                  az ő sírja is olyan süket és olyan néma. Én nem vezetem el az ő sírjához sem önt,
                  sem a most élő ivadékból senkit; hogy ne állíthassanak fel hamvai fölé kőre vésett
                  hazugságokat. Majd egy jövő ivadék, mely érdemes lesz hozzá, fel fogja őt találni
                  – gondoskodva van arról –, s megdicsőíti hamvait. De én nem mondom meg senkinek
                  soha, hogy hová van eltemetve. Ne háborgasson többé, asszonyom.</p>
				<p> Azzal bevonult hálókamrájába a mester, s magára zárta az ajtót, ott hagyva
                  egyedül a nagyanyát.</p>
				<p> Jenőyné azért nem utoljára tett nála kísérletet. Időközönkint meg-megjelent nála:
                  azt hitte, egyszer tán jobb kedvében találja. Megkísértett nála mindent. Ígért
                  neki sok pénzt, haragjával fenyegette, még sírni is megtanult előtte. Mind
                  hasztalan fáradság volt: azt se pénz, se harag, se könny nem változtatta meg.</p>
				<p> Aközben pedig mindent megkísértett az öreg asszony, hogy megtudja, amit keres.
                  Felhívta hírlapok útján mindazokat, akik tudnak felőle valamit, nagy jutalom
                  ígérete mellett. Hiába volt: a vén cseléd s az inas fiú nem olvasnak hírlapot; nem
                  is jöttek vissza Pestre. Talán el is haltak. Olyan olcsón adták azt akkor.</p>
				<p> És azután maga mindennap végtül végig járta a temetőket, sorban elolvasva a
                  legkisebb sírkeresztnek feliratát is. Egy sem beszélt az ő Kálmánjáról.</p>
				<p> Pedig tízszer is elment mellette.</p>
				<p> Tízszer is elolvasá a márványkocka felső lapjára írt három szót: „Volt. Nincs.
                  Lesz.” – és nem tudott meg belőle semmit.</p>
				<p> És e bolyongásaiban többször találkozott össze egy másik gyászruhás hölggyel, aki
                  még fiatal volt; de akinek madonnaarcán a szenvedés sietteté az idők rombolásit.
                  Az is keresett egy sírt, melyen nincsen név.</p>
				<p> Mikor egymást meglátták, félretértek, hogy ne találkozzanak.</p>
				<p>Az is sorba olvasta a kőemlékeket, a kis fakereszteket; az is sokszor elment a
                  márványkocka mellett, az is elolvasá sokszor a sejtelmes+ három igét: „Volt. Nincs. Lesz.” De annak megsúgott annyit a szíve,
                  hogy valahányszor a sírmellett elhaladt – szépen
                  bezöldült az már! – mindannyiszor leszakítson egyet azokból a sírhalmokon
                  otthonlakó sárga virágokból, amik tán a halottak nefelejcsei, s egy percig
                  elgondolkozott rajta, vajon ki lehet az a boldog, akiről azt mondja a kő, hogy
                  „Volt.” – „Nincs” „Lesz.”</p>
			</div>
			<div type="chapter">
				<head> A harc vége </head>
				<p>Tizenharmadik évre keletkezése után, tehát még három évvel meghaladva a trójai
                  háború tartamát, csakugyan eldűlt a Csollánék pere.+</p>
				<p>Bölcs, minden oldalra kielégítő, salamoniítéletet* hozott az areopág.+</p>
				<p>A felek között nem lévén bebizonyítva az engesztelhetlen gyűlölet, sem a
                  hűtelenség, sem semmi impedimentum matrimonii nem
                  forogván fenn, a házasság felbontatlan marad, a nő tartozik férjéhez visszamenni,
                  a férj pedig tartozik őt visszafogadni; még pedig az ítélet világos kifejezése
                  szerint: a férj tartozik nejét minden rangjához illő és
                     uraságától kitelő dísszel és fénnyel hazavinni, – s azon túl béke legyen a
                  hívek között.</p>
				<p> Tehát Menelaus csakugyan visszakapta a maga Helenáját
                  tizenhárom esztendő múlva.</p>
				<p> Csollánné maga sem bánta ezt már.</p>
				<p> Van egy rettentő nemezis a szép asszonyokra nézve, akik semmi más címet nem
                  igyekeztek megérdemelni, mint azt, hogy „szép asszony”. Ez a nemezis pedig az,
                  hogy jön egy idő, amikor csak a cím marad meg. Némely szép asszony olyan hirtelen
                  el tud változni; elég egy év rá, hogy bámulói azt kérdezzék tőle: „talán beteg
                  volt?” Vonásai félremennek, ami báj volt az arcon, az formátlansággá ferdül el; a
                  kacér kacsintás ideges vidrángássá örökül meg;
                  szépítőszerek, kecspótlékok honosulnak meg a pipereasztalon, a tükör nem akar
                  többé hazudni, míg végre egy hűtlenné lett imádó egészen fölébreszti álmából a
                  szép asszonyt.</p>
				<p> Katinkát Bálvándy kíméletlen tréfája költé fel e szomorú ébrenlétre.</p>
				<p> Ekkor vette észre, hogy kezd a szépsége kimenni a divatból. Nagy kegyetlenségnek
                  tartják, mikor egy bosszúálló férfi a szeretett hölgyet meglövi pisztollyal,
                  legyilkolja tőrrel, pedig ezmég mindig szerelem. Az a
                  minden gyilkolásnál nagyobb kegyetlenség, midőn úgy hagyja ott, hogy mindenki
                  nevet rajta.</p>
				<p> Arra pedig számíthatott Csollánné, hogy ami két oly kíméletlen ember kezébe
                  jutott, mint Bálvándy és Aszályi, az rongyokra tépve kerül közforgalomba.</p>
				<p> Tapasztalá, hogy a halálvész elmúlta után is kerülik a háza táját. A nevetségessé
                  lett asszonyt jobban kerülik, mint a rossz hírű nőt.</p>
				<p>Most már maga sem bánta, hogy ha a válóperében hozott ítéletet a legfőbb+ törvényszék is megerősíti. Városunott lett. Vágyott a
                  birkabégetés után!</p>
				<p> Csupán az iránt kívánta magát biztosíttatni,hogy
                  Csollán úr megszokott komfortját falun se nélkülöztesse vele. Ez az ítéletben
                  körül is volt írva,s egy bizottság kinevezve, mely a
                  nő és férj vagyonát külön szabályozza.</p>
				<p> Csollán úr a törvények iránti legmélyebb tisztelettel s a szépnem iránti
                  legbuzgóbb hódolattal veté magát alája az ítéletnek.</p>
				<p>Mint kötelességévé volt téve,személyesen jött fel
                  Pestre az asszonyságot hazaszállítani, nagyszámú társzekerekkel, mik a delnő
                  bútorait voltak a Tiszántúlra elcepelendők. Itt Pesten vásárolt számára
                  ezüstfogantyús, tükörablakos nagy utazóbatárt, amibe
                  három lépcsőn kellett felszállni; abba két legszebb lovat fogatott a
                  saját méneséből, s mi+
                  legelegánsabb frakkot talált a zsibvásáron, azt
                  vásárolta meg saját magának, és a frakk fölé a legfinomabb felsőkabátot vette meg
                  ugyanott a Kohlmarkton; amely öltöny alig volt még
                  viselve, s vagy egy púpos törpéé lehetett valaha, vagy egy őrültek házába került
                  szabólegény fuscherozhatta el, mert a szárnyai oly rövidek voltak, hogy a frakk
                  vége hosszan kilógott alóla, míg az ujjai Bertinek a körme hegyéig értek, úgyhogy
                  mikor ebédhez ült, fel kellett azokat gyűrnie, hogy a kést, villát fel ne szedje
                  velük. Cilinderkalapot pedig a legmagasabbat választá ki, szintén a zsidópiacon:
                  az volt az ő bazárja.</p>
				<p> És mikor így teljes parádéban, megpomádézott hajjal, kiviaszkolt bajusszal,
                  kesztyűs kézzel jelent meg Csollán Berti, még sokkal piszkosabbnak tűnt föl, mint
                  mikor nem volt megmosdva és megfésülködve.</p>
				<p>Ily készülettel hajtatott hitestársaháza elé Berti. A
                  lovakat fehér parókás kocsis hajtotta háromszegletű kalapban, s hátul a bakon
                     szerecseninas kapaszkodott a szíjba, veres
                  frakkban. Alapos gyanú van rá, hogy az a fehér paróka juhászkutya szőréből telt ki
                  s hogy ez a szerecsenkisuvikszolt+ képű cigánygyerek.</p>
				<p> A tizenhárom év utáni törvényparancsolta találkozás méltó volt a tisztes
                  párhoz.</p>
				<p> Csollánné asszony ügyvédje, Korcza úr jelenlétében fogadá el érte jövő férjét,
                  aminek az a világos célja volt, hogy Csollán Bertire felügyelet gyakoroltassék az
                  ítélet által rászabott dísz és pompa kifejtése körül.</p>
				<p> Nem lehetett ellene kifogás.</p>
				<p> Csollán Berti a legilledelmesebb kapriolokkal üdvözlé
                  az asszonyságot, oly dróton rángatott udvariassággal, mintha bakakáplártól tanulta
                  volna a menüett-táncot.</p>
				<p>Viszont Katinka nagysám oly szenvelgő édeskedéssel fogadta a megtérő férjet, mint
                  egy fejedelemnő, ki népe javáért elhatározta magát – egy barbár hospodárnak* nyújtani kezét.</p>
				<p> És Csollán Berti megmutatta, hogy ő kezet is tud csókolni.</p>
				<p>S minthogy fejébe vette, hogy ily elegáns úri asszonysággal, akit a törvény neki
                  ítélt, az ítélet megsértése nélkül nem illik másképpen beszélni, mint németül, ez
                  a tudomány pedig őnála igen kevés szóból állt, annálfogva a beköszöntés nemigen
                  ment e többször ismételt szavakon túl: „Kisstihand”,+ – mi az ünnepélyes találkozást kissé nehézkessé tette
                  eleinte, míg közbe nem jött Katinka ölebecskéje, a kis kövér, túlhízott mopszli,
                  mely minden előkészületet megtett, hogy Csollán Bertit megugassa; de nem volt már
                  hozzá hangja, csak pantomimikávalmutatta, hogy ugat, –
                  melyre aztán Csollán Berti, segítségül véve egész Adelungot,* ezt a helyes megjegyzést hallatá:</p>
				<p> – Ist die hundfett!
               </p>
				<p>Amin aztán Katinka akkorát nevetett, hogy minden betanult érzelgése kárba veszett
                  bele; s azután arra kérte Bertit, hogy csak beszéljen vele magyarul.+</p>
				<p>Berti a szabadsággal élve, megérteté az asszonysággal, hogy íme, eljött érte,
                  hogy őt ősi kastélyába minden rangjához illő s uraságától kitelő pompával
                  elszállítsa; mely után Korcza úr megmagyarázva neki az ítélet értelmét, s lelkére
                  kötve sok szép erkölcsi tanácsot, átadá egymásnak a hitestársakat.+ – Óh! milyen boldogok voltak, hogy végtére egymáséi
                  lehettek!</p>
				<p> Csollán Berti egy spanyol hidalgó grandezzájával vezeté le a lépcsőkön a
                  nagyságos asszonyt; a hidalgóból csak egy hiányzott: a kalap a fejéről; azt
                  világért föl nem tette volna, hanem vitte a hóna alatt, öblével kifelé
                  fordítva.</p>
				<p> Mikor Katinka meglátta a pompás hintót, fehér parókás kocsist és a bakonálló
                     szerecsent,egy kissé megdúzta az orrát. Ez már
                  túlzása a kötelességnek, s egészen tüntetésnek látszik. – Nem vagyunk Bécsben, itt
                  Pesten nagyon megnézik az embert emiatt. Aztán minek a lovak nyakára a csengő?</p>
				<p> Azonban ellenvetését egy másik észrevétel alá burkolta.</p>
				<p> – Nem ragadnak el bennünket ezek a paripák? – kérdé húzódozva a félelmetes
                  bárkától.</p>
				<p> – Kiszti hand, madám. Kutser hüt dich schén,néger
                  pasz auf, nachher brrr!
               </p>
				<p>Berti mindent elmondott, amit a vizslatanítás műszavaiból elprofitírozott,* s így rávette az asszonyságot, hogy beüljön a hintóba,
                  aminek az ajtaját ha egyszer betette valaki magára, akkor+ aztán ki nem tudott belőle jőni, míg valaki más onnan+ kívülről a fogantyú nyakát ki nem tekerte valahogy.
                  Berti odaült melléje, cilinderét térde közé fogva, mert azt a bárkában föl nem
                  tehette.</p>
				<p> A jármű szerencsésen eljutott a „Vörös Ökörig” ,
                  anélkül, hogy a vadlovak elragadták volna; ott megállt. Az asszonyság kinézett az
                  ablakon, hogy mi lesz még.</p>
				<p> Hát a „Vörös Ökör” udvarából kihozott egy béres két szép csákós szarvú ökröt,
                  kolomp volt a nyakukban;pompás két tulok volt. Azokat
                  odaakasztotta a lovak elé.</p>
				<p> – Mi ez,uram? – kiálta Katinka.</p>
				<p> – Still! Komm noch etwas! – csitítá a szerető
                  férj.</p>
				<p> S azzal megint egy oláh legény kihozott két derék fekete bivalyt, azoknak meg
                  csörgő volt a nyakukban;ezeket meg az ökrök elé
                  csatolták.</p>
				<p> – Ah, uram, hisz ez csúfság! – kiáltott fel a delnő, s ki akart ugrani a
                  kocsiból; de nem lehetett, mert nem bírta azajtót
                  felnyitni.</p>
				<p>– Nix csúfság. Énnekem az ítéletben van meghagyva,
                  hogy minden uraságomtól kitelő pompával szállítsam haza a
                  feleségemet. Én ezzel mind a bíróiítéletnél fogva
                  tartozom. Tudom én, hogy mi az én kötelességem.</p>
				<p> E kötelesség betöltésére aztán legvégül még két szép szürke csacsit hozott elő
                  egy cigánygyerek, azokat meg a bivalyok elé kötötték.</p>
				<p> Katinka sírt, dühöngött, mérgében kijött minden asszonyi formájából (nincs
                  eszményibb rút, mint egy dühöngő asszony); de
                  menekvésre nem volt mód, s Csollán Berti mindenre csak azt felelte változatlan
                  hidegvérrel, hogy azt őneki a törvény parancsolta ekképp, s ő tudja, hogy mi a
                  kötelessége.</p>
				<p> És azzal megindult a csodálatos nyolcasfogat, még pedig neki a Hatvani utcának,
                  végig az Úri utcán, úgy fel a Váci utcára, onnan ki a Kúria elé, s így a
                  kecskeméti kapun át az országútra; a paripák csengettyűje, az ökrök kolompja, a
                  bivalyok csörgője megtette a maga hatását; a béres közbekongatott a két kézre való
                  ostorral, az oláh legény tilinkózott, s az első csacsira felkapott cigánygyerek a
                     postamarsotfújta. Soha ehhez hasonló parádét sem az
                  előtt, sem azóta ehelyütt publikum nem látott.</p>
				<p> Katinka a hintó mélyébe vonta magát,s fátyolát
                  háromszorosan vonta arca elé; de mégis hallania kellett azt a vidám hujjahót, mely
                  kísérte, fogadta minden utcán végig; egy-egy csodakiáltásban hajdani udvarlói
                  valamelyikének szavára vélt ismerni, s lehetetlen volt a nagy zsivajon keresztül
                  föl nem ismernie Aszályi éles rikács hangját, ki mindenütt a kocsihágcsó mellett
                  haladva kísérte a díszmenetet, s röhögve kiáltozottbe
                  hozzá. – „Alászolgája, drága nagysád! Szerencsés utat kívánok! Alászolgája,
                  alászolgája!”</p>
				<p>Katinka minden cseppvérével megérzé a költő átkát:*</p>
				<p> „Éljen ön addig, amíg nevetségessé fog lenni; óh, be rossz szíve van önnek,
                  asszonyom!”</p>
			</div>
			<div type="chapter">
				<head> A költő álma
               </head>
				<p> Negyven év múlt.</p>
				<p> Ahogy a költő megálmodá: minden emelkedik az ég felé: házak, népek,
                  szellemek.</p>
				<p>
                  Hol a homoksivatag volt, ott most új város terül; a
                  rongyos vityillókban,mik a város közepén itt-ott
                  elmaradtak, nem ismer őseire az újdonszületett palotasor. A Duna tükrében a világ
                  legszebb panorámája bámulja magát. Állóhidak kötik össze a két ifjú várost,
                  ércből, gránitból: rajtuk a világkereskedelem jár keresztül, és alattuk gőzhajók
                  serege hord mulató népet, üzért, utazót, s vontatja a rakott kikötőkbe szállító
                  hajóit. A szigetek kis paradicsomok. A Rákos homokját népkertek, mulató virányok
                  árnyékozzák be; a puszta térnek négyszögöle annyit ér most, mint hajdan egy egész
                  hold, s egy hold belőle egy kis uradalom. Mint a szív erei, futnak össze a főváros
                  óriási indóházaiban a világ minden részéből megtérő vasútvonalak. És élet pezsg
                  kívül és belül. Nem koldusbot többé a tudomány és művészet; nem martyrium többé a
                  honszeretet, nem összeesküvés többé a szabadelvűség; – nem lázadás többé a népjog;
                  – nem barbarizmus többé a nemzetiség. Emelt homlokkal találkozik egymással minden
                  ember, nincs rangkülönbség: mindenki polgár, mindenki nemes, mindenki dolgozik; s
                  minden munka gyarapít.</p>
				<p> Négy-öt palotája van már a fővárosban a hazai színművészetnek, s mindannyi
                  versenyez egymással külső, belső ragyogásban.</p>
				<p> A szellem bajnokainak száma nem csapat már, hanem tábor; – s amit beszélnek,
                  Európa fővárosai visszhangozzák.</p>
				<p> Nem halott már az eltemetett nemzet; hanem élő, növekedő óriás, ki évek alatt
                  századok mulasztását siet helyrepótolni. Nem ellenség már a koronás fő, hanem a
                  testhez hozzánőtt agy, ki vele együtt érez, együtt él.</p>
				<p>Nem idegen többé a honfi honában: saját nyelvét hallja az ország a trónon, a
                  törvényhozó testületben, a kormányzatban; s a tudósok ünnepe, kik azt mívelik,+ országos ünnep. A nép s a tudós egymáshoz közeledtek, s
                  megértik egymást.</p>
				<p> Felébredt már minden nemzet, s az ébren levők versenyeznek egymással, nem
                  karddal, nem üszökkel: hanem iskolákkal, gyárakkal, szellemi vetélkedéssel.</p>
				<p> Harmincnégy nyomda működik a fővárosban, s naponkint százezer hírlapot küld szét
                  a sajtó az ország népeinek minden nyelvén.</p>
				<p> Szabad a vallás; nincs többé páriája a lelkiismeretnek.</p>
				<p> Gyors az igazságszolgáltatás keze, s a rendet maga a nép közérzülete védi.</p>
				<p> A katona is honpolgár, s minden honpolgár jó katona; a nemzeti hadsereg
                  táborozási kísérleteit a hadászok tapsai fogadják.</p>
				<p> Nem vakszerencse és istenkísértés többé a földmívelés, hanem tudomány és
                  finomított ipar.</p>
				<p> A gyáripar, a képzőművészet a világtárlatokban méltó helyet foglal el az ország
                  számára.</p>
				<p> Külföldi tőkepénznek van bizalma elhelyezkedni e hazában, bátor vállalatok
                  termékeny aranykort idéznek elő e földön és e föld alól.</p>
				<p> Idegen ha jő fővárosaiba, meglátja múzeumaiban a nép múltját, – tanodáiban
                  jövőjét.</p>
				<p> Megtízszereződött a főváros lakossága, s emelkedésével nem süllyedtek alá a
                  megyék székvárosai: együtt emelkedtek vele.</p>
				<p> Az a vasember ott a József tér közepén bámulva nézi
                  most, hogy mi történik körülötte.</p>
				<p> Eppur si muove! – A hazátlan koldusok, a költők, a művészek, a tudósok, a szellem
                  előharcosainak jelszava megy teljesedésbe.</p>
				<p> És azokra az előharcosokranem emlékeznék-e meg a
                  boldogabb kor?</p>
				<p> Óh igen! A boldog nép háladatos. A művelt nép ismeri a kegyeletet.</p>
				<p> Panteont építenek, szobrokat emelnek, amikben megdicsőítsék azokat, kik előre
                  mentek, s kiknek vezető nyomai után indultak el a milliók – jobb hazát keresni –
                  idehaza.</p>
				<p> Hogyne hangzanék azok között Jenőy Kálmán neve?</p>
				<p> Az utókor igazságos. Irigység, gyűlölet, megvetés, részvétlenség, bosszúvágy,
                  kevélység, – kik éltében üldözői voltak, rég a porban alusznak már; a még élő
                  kortársak is agg emberek már; de az ő alakja örökké ifjú maradt, s a remekműhöz,
                  mely korát megelőzve született, hozzánőtt az új nemzedék, mely elég nagy már, hogy
                  azt megértse, hogy azt bámulni tudja.</p>
				<p> Hová lett az a dicső szellem hamva, aki a nagy harcot megkezdé, aki a nagy
                  diadalt megnyerte? Szobrot emeljetek e sír fölé!</p>
				<p> De hol van e sír?</p>
				<p> De ki tud arra rávezetni?</p>
				<p> Rég halva az egyetlen honpolgár, ki őt eltemette, s sírjának titkát magával vitte
                  a sírba. A holtig hű kézműves keserűen elutasított mindenkit, aki titkáért
                  esengett előtte. Azt mondá, hogy nem jó barát, ki barátja temetésére el nem tudott
                  jönni. Ha azzal menték magukat, hogy nem jöhettek a halálvész, a vesztegzár miatt,
                  azt felelé nekik, hogy volt egy ember, kit nem tartott vissza sem halálvész, sem
                  vesztegzár, sem nagy távolság, hogy eljöjjön: de annak a nevét sem mondta meg
                  senkinek. Majd ha eljön az a kor, melyet a költő megálmodott, midőn a sírokat is
                  beépítik palotákkal, akkor majd megtalálják a felfordított kövön a rég keresett
                  nevet. A vén iparos kétszer látott már a város terjedése alatt így beépülni régi
                  temetőket új városrész utcáival: a mostani háromnak is az lesz a sorsa. E hittel
                  temette titkát a sírba.</p>
				<p> Csakhogy csalódott.</p>
				<p> A későbbi kor jobban kegyeli ősei temetőjét, s az épülő utcák kikerülik a
                  sírkerteket, a költő sírját nem háborgatja senki.</p>
				<p> És a hírlapokban nagy értekezés foly afelett: hol lehetnek e drága hamvak
                  eltemetve?</p>
				<p> Azokat a nemzeti kegyelet fel akarja venni a por közül, s elszállítani
                  panteonába; a költőjét ércszoborban akarja feltámasztani, s jajszóval kiáltja, hol
                  vagy.</p>
				<p> És a halottak oly makacsok; nem felelnek, hagyják magukat keresni.</p>
				<p> Ekkor érkezik a Tudományos Akadémiához egy levél
                  Kelet-Ázsia belsejéből, a Himalája hegylánca alól, egy vén tudóstól, kiről már azt
                  hitte mindenki, hogy meghalt.</p>
				<p> Barkó Pál még élt és tudatta, amit olyan nagyon kerestek.</p>
				<p>„Menjetek ki a ferencvárosi temetőbe: a kőkereszttől a dombon menjetek száztíz
                     singet Kelet-Kelet-Éjszaki+ irányban; ott találtok egy négyszögű követ, azon e három szó: „Volt.
                  Nincs. Lesz.” E követ emeljétek fel; talapján megtaláljátok, amit kerestek.”</p>
				<p> Hajh! Milyen üdvriadal volt az, mikor a keresett név napfényre került! Hajh!
                  Milyen nemzeti pompa volt az, mikor a drága hamvakat aranyozott érckoporsóba
                  áttéve, elszállíták pór és por tanyájából a fényes üdvleldébe! Mi hullámzik oly feketén végig e palotasor között? Népár. Mi emelkedik
                  ki oly fényesen abból? Ravatal. Mi lobog körüle? Gyásszal bevont diadalzászlók. Mi
                  hull oly melegen az útra? Zápor? Nem. Könny.</p>
				<p> Ah, ha e pompát toll le tudná írni.</p>
				<p> Mind úri néptömeg!Minő lelkesült szónoklatok!</p>
				<p>
                  És midőn a szobrot leleplezik, s az ércalak megjelen az
                  isteni derült ég alatt, egy szabad téren, melyet egy fiatal város épületei fognak
                  keretbe, – kezében a lant és az írás, mely örökké él, és arcán a művésztől
                  megörökített fennkölt mosoly: hajh milyen üdvkiáltás az! hogy hangzik az végig
                  utcáról utcára terjedve. A város kiált! Az ország zeng, és szava elhallik az égi
                  szférákig.</p>
				<p> Késő alkonyig hullámzik körüle a nép, még mikor a hold feljön is, felváltani a
                  nappalt, s ezüst fényt von a költő alakjára, akkor is tömegek járnak őt megnézni.
                  Csak lassan oszlanak el; – mindig kevesebben maradnak ott: – az éj nyugalomra int;
                  – csend lesz. De mikor már mindenki eltávozott, még egy alak marad ott: egy
                  gyászruhás úrhölgy, agg már és megtörött. Haja hófehér, és vonásaiban hajdani
                  madonnaszépség romjain élő hosszú szenvedés.</p>
				<p>
                  Az úrhölgy odatapadva két összekulcsolt kezével a
                  szobor talapzatához, néma bámulattal tekint fel az ércalak fennkölt arcára. Talán
                  virradatig is ott fogja nézni…</p>
				<p> … Decséry Dorothea! Te összetörtél; ő pedig örökké ifjú maradt!…</p>
				<p> ***</p>
				<p> Hát a többiekkel mi történt?</p>
				<p> Hová lettek az első szellemi harc többi bajnokai?</p>
				<p> A tudósok, a költők, a művészek, kik azon töviseket szedték Jenőy Kálmánnal?</p>
				<p> Ki tudja azt?</p>
				<p> Talán elhaltak mind.</p>
				<p>Talán még most is van, aki él közülök. Talán van tudós, ki most is éjjel-nappal
                  folytatja a munkát, mely nemzetének életet, neki csak szenvedést, nélkülözést ád,
                     amíg él?</p>
				<p> Talán még most is lézeng egy-egy hírhedett művész és művésznő közülök, itt-ott,
                  elfeledve, elnyomorodva. Talán azon megtört alakú nő, kit az utcán kopott
                  ruhájáért lenézesz: a hajdani Cilike, s talán az a tántorgó alak, kit utadból
                  félrelöksz: a hajdani Bányaváry; – talán azok pályatársaik titkolt jótékonyságából
                  élnek? Talán azt is büszkék elfogadni? Talán el is vesznek egymás után szótalan,
                  nyomorban; mert panaszaikkal nemzetüket megszégyeníteni még most is fájna
                  nekik.</p>
				<p> No, de minden jó lesz. Ha meghaltak, pompásan eltemetjük őket, s mindegyiknek
                  szobrot emeltetünk.</p>
				<p> ***</p>
				<p> A föld pedig, melyet ők megmozdítottak, csendesen fordul előre tovább.</p>
				<trailer> – – – – – – – – – – – – – – – – – – – – – – – – – – – – – – – – – – – – – – – – –
                  – – – – – – – – – –</trailer>
			</div>
		</body>
	</text>
</TEI>