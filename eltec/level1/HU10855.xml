<?xml version="1.0" encoding="utf-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xml:id="HU10855" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>A szegedi boszorkányok</title>
				<author ref="viaf:19720475">Jósika Miklós (1794-1865)</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">76348</measure>
				<measure unit="pages">184</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
					<title>A szegedi boszorkányok</title>
					<ref target="http://mek.oszk.hu/10800/10855"/>
					<date>2012-07-18</date>
					<respStmt>
						<resp>Original Electronic Edition</resp>
						<name>Szabó Attila</name>
						<name>Kiss András</name>
					</respStmt>
					<bibl type="digitalSource">
						<title>A szegedi boszorkányok</title>
						<ref target="http://books.google.hu/books?id=tgsoAAAAYAAJ"/>
					</bibl>
					<bibl type="firstEdition">
						<title>A szegedi boszorkányok</title>
						<author>Jósika Miklós</author>
						<pubPlace>Pest</pubPlace>
						<publisher>Heckenast</publisher>
						<date>1854</date>
						<ref target="http://mek.oszk.hu/10800/10855/pdf"/>
					</bibl>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textDesc>
				<ns1:authorGender key="M"/>
				<ns1:size key="medium"/>
				<ns1:canonicity key="low"/>
				<ns1:timeSlot key="T1"/>
			</textDesc>
		</profileDesc>
		<revisionDesc>
			<change when="2019-04-23"/>
			<change when="2018-10-03"/>
			<change when="2021-03-08"/>
		</revisionDesc>
	</teiHeader>
	<text>
		<body>
			<div type="group">
				<head> ELSŐ KÖTET </head>
				<head> A bevezetésnek semmi összeköttetése nem lévén a regénynyel magával, azt azok, kiket
               a boszorkányságróli fejtegetés nem érdekel, - olvasatlan hagyhatják.</head>
				<head>A szerző.</head>
				<div type="chapter">
					<head> BEVEZETÉS. </head>
					<p>Egy régi levélgyüjtemény, mellynek érdekes foglalatja szoros összeköttetésben van a
               mult század első felében lefolyt szegedi boszorkány-perekkel, azon gondolatra birt -
               megkisérteni, ha képesek lennénk-e a nem olly régi multnak eme sajnos
               visszaemlékezéseit érdekes alakban előadhatni. Azt hittük, mikép egyszer s részünkről
               utoljára, illy feladatot tűzni ki magunknak, némileg hézagot pótol irodalmunkban, s
               másrészt nem véltük elvesztegettnek az időt, mellyet arra forditottunk: először, mert
               a magyar olvasó közönséget a legjózanabb s érettebbek egyikének tartjuk; másodszor,
               mivel a legujabb időkben némelly csudáknak tetsző, eddig nem tapasztalt vagy a
               figyelmet kikerült - s következőleg még meg nem fejtett jelenetek gyenge fejű
               embereket a babonára kezdenek visszaterengetni s ujabb tévedésekre nyitnak utat.</p>
					<p>A természetben természetfeletti nincsen, nem is lehet, mert ez ellenmondás; hanem
               léteznek elég csudával határos jelenetek, mellyeknek nagy részét már a higadt
               előitéletek nélküli vizsgálat s a tudomány jótevő fürkészete egyszerü elemeikbe
               visszavezet, s a mi még csudásnak tetszik, - elébb utóbb meg leend fejtve.</p>
					<p>A régiek minden illy uj, előttök természetfelettinek tetsző jeleneteket századokon át
               a sátánnak vagy magasb rendü - jó és gonosz szellemek befolyásának tulajdonitottak;
               mig a mostani józanabb korban az emberek, ha valami előttök megfoghatlan jelenetet -
               mint tényt el is fogadnak, távol attól ezt természetfelettinek vagy hatalmas
               szellemek befolyásának tulajdonitani, mindig azon utógondolatnál állapodnak meg: Imé
               valami rendkivüli, mit nem tagadhatok, mert érzékeim tanuskodnak róla, de a mit meg
               nem foghatok; felfüggesztem tehát itéletemet, mig a tudománynak és tapasztalásnak
               sikerül, mint a természet annyi titkainak, ugy ennek is nyitjára akadni.</p>
					<p>Elláthatlan idők óta az emberi gyarlóságok egyik szélsősége azon ösztön volt: többnek
               látszatni mint a mi, és többet tehetni akarni, mint a mennyit határozott természete
               szerint tehet.</p>
					<p>Ezen ösztön, a lehetlenségek határin tul nőni, ezer tévedéseknek lőn szülőanyja. A
               legrégibb kortól a mostaninak majdnem küszöbéig valami homályos előhit volt az
               emberekben, hogy bizonyos módok által, mellyeket részint a tudománytól, részint
               magától a vallástól kölcsönzött, képessé válhatik nálánál hatalmasb, láthatlan
               szellemeket, jókat mint roszakat, hatalma alá keríteni s a természet örökös
               törvényeit előnyére módositani.</p>
					<p>Az elemek s ezeknek szellemei, maga a sátán s egész ördögserege az embereknek babonás
               vélye szerint szolgálatukra készen álltak, ha azon bájigékkel s bűvös eszközökkel
               birt az, mellyeknek amazok feltétlenül engedelmeskedni kényszerülnek.</p>
					<p>Gyarlósága s ezek egyik legnagyobbika: a büszkeség és hatalomvágy, okozták, hogy
               végre egész tant, egész rendszert alakitott, a természet tettleges törvényein túlit,
               ellenére a vallásnak, a józan észnek s a törvénynek.</p>
					<p>Ez a tudomány vagy rendszer: a bájtan, közönségesen ismert nevén a magia.</p>
					<p>Ennek elágazásai a cabala, a jóslás a necromantia, geomantia, chiromantia, a titkos
               bölcsészet, csillagjóslat. - Az alchimia is, bár inkább tudományos vizsgálatok
               tévedezése, hamis számitásokon alapulván - ide s főleg a cabalához számitható.</p>
					<p>Két fő ága a bájtannak a theurgia és geatica voltak: az első a jót és hasznost, de
               természetfeletti úton és eszközökkel, - a másik a roszat és károst gonosz szellemek
               segélye által ügyekezett végrehajtani.</p>
					<p>Ha az egyik az emberi nem boldogságának eszközlésére titkos fölfedezésekről álmodott
               és azokat szenvedélylyel kereste, a másik arra törekedett, hogy határtalan hatalommal
               birjon, végtelen kincshez jusson s érzékeinek, mint szenvedélyeinek és szeszélyének,
               kimerithetlen élveket szerezzen.</p>
					<p> Lélekidézet, a bölcsesség kövének keresése, aranykészités, bájitalok stb. a
               legrégibb korból jöttek át a középkorba.</p>
					<p>Homerban olvassuk Thiresias jósról, hogy vérrel töltött árokból halottakat idézett
               fel. Circéről, hogy Ulysses követőit állatokká változtatja, Horatiusban Canidiát
               találjuk, ki sirkertekben boszorkányságokat űz. Lucanusban olvassuk, hogy a halottak
               lelkeit azoknak csontjaik által lehet előidézni stb. A XII. században a hires Merlin
               élt, kinek hátrahagyott jóslatai Angliában számos válságos és nagyszerü alkalmakkor
               felnyittattak s azoktól tanács kéretett.</p>
					<p>Agobard a lyoni püspök, ki a X. század elején irt, emlitést tesz könyvében olly
               emberekről, kik zivatarokat és fergetegeket voltak képesek előidézni, és másokról,
               kik az ugynevezett aura levatitia - emelő-lég - segedelmével egy helyről a másikra
               utaztak a légen át.</p>
					<p>Főleg a középkorban e ragálya a babonás tévedéseknek átalános lőn.</p>
					<p>Az ugynevezett titkos tudományokróli iratok fenyegetőleg szaporodtak s a bűvölőktől
               és csillagjósoktól nem egyszer kéretett a legfontosabb körülmények közt tanács és
               segély. Ez időben akadt már egy két felvilágosodott ember, ki e tévedéseket a józan
               ész fegyverével támadta meg, de a nélkül, hogy képes leende azoknak káros terjedését
               a tömegben kiirtani.</p>
					<p>A cabala, nagy szenvedélye ama kornak, - bizonyos betük által az Isten és az angyalok
               neveiből vagy más szellemekéiből - igyekezett az emberientuli hatalmat megszerezni
               magának, mig a számok tanja ezeknek rejtélyes összeállitásában kereste s gondolta
               feltalálni - a mindenhatást és mindentudást.</p>
					<p>A csillagjóslat sokkal régiebb, mert már V. Rhamnes felfedezett sirjában
               csillagjóslati számitások találtattak az év minden óráira. Tiber s a legtöbb római
               császár a csillagjósok tanácsával élt, sőt a középkor legfeltünőbben eszes emberei:
               például Machiavel a csillagjóslat csalhatlanságában hittek. Medicis Katalin udvarában
               határtalan hitellel birtak az asztrologok. - XIV. Lajos születésekor a hires
               csillagjós, Morin, a királyné saját szobájában jegyezte fel a születettnek
               csillagjóslatát, hogy több keresztény uralkodót ne emlitsünk. Kevés titkos,
               ugynevezett tudomány szedett annyi embert rá mint ez; csak a teljesedett jóslatok
               jövén számitásba, a nem teljesedettek pedig hiányos működés rovására esvén.</p>
					<p>E tévedések, mellyek mindenütt elterjedve voltak, áradtak el aztán a nép közt.
               Járatlan lévén szerencséjére az illy káros irányu könyvekben s irott tévedésekben,
               maga szerkezett agyában s tudatlansága arányában nevetséges, de következéseiben
               szintolly káros, mint veszélyes tanokat össze, mellyek végelemzésben, lopásban,
               csalásban és mérgezésben tüntek fel.</p>
					<p>Ezen emberek tudománya meséken alapult, orvosi szerekből, kábitó, altató, a
               legroszabb esetben mérgező készitményekből állt. Minden egyéb, mi a hihetlenség
               határiba vág, vagy a mit nekiek a kor tudatlansága és előitélete tulajdonitott, nem
               egyéb mint a felcsigázott s elkábitott képzelőtehetség mive. Minő erővel bir ez,
               főleg ha félelem és babona által felfokoztatik - nem szükség mondanunk.</p>
					<p>Azok, kik a boszorkányságban hittek, annak elláthatlan hatalmat tulajdonítottak. Az
               illy boszorkány képes volt bizonyos báj és bűvölés által nem csak jégverést, árvizet,
               földrengést előidézni - latinul: missores tempestatum, tempestatorii, hanem a föld
               zsirjával s a folyók halaival kereskedést űzni messze földre. Egy boszorkány-perben,
               Szegeden 1728. hozott itéletben, a többi közt ezeket olvassuk: succumque et
               pinguedinem hujus circumjacentis plagae terrae, videlicet pluvias et rorem per
               septennium, id est annuatim pro media secunda urna pecuniae, piscesque fluminum pro
               vento - sagis in Turcia divendere non abhorruisset stb. Magyarul: a város körül
               terjedő határnak nedvét és zsirját, az az: esőt, harmatot hét évre, évenként másfél
               mérő pénzért eladni, a folyók halait pedig a törökországi boszorkányokkal - szélért
               kicserélni nem irtózott stb.</p>
					<p>Az emlitetteken kivül hatalmukban volt az embereket messze távolban a magia erejénél
               fogva megölni. A XIV. században gyakran emlittetnek azon viaszbábok, mellyek
               boszorkányoknál találtattak. Elég volt a babonás hit szerint egy kis viaszbáb
               valakinek hasonlatosságára készitve és tővel átfurva arra, hogy annak eredetije
               terhes betegségbe essék vagy meghaljon.</p>
					<p>Egy nevezetes körülmény, melly nem egy illy perben feltünt, az, hogy egy része az
               illyen boszorkányoknak maga sem kétkedett, hogy valóban boszorkány sőt egyes
               esetekben dicsekedett avval. Adj az emberek gonosz hajlamainak alkalmat
               terjeszkedésre, beteges vagy felizgatott képzelődő tehetségének tápot, mind a kettő
               fenyegetőleg fog terjedni és növekedni. A boszu s kárvágy pedig nem egyszer gonoszabb
               szerepet játszott a boszorkányok üldözésében, mint maga a tudatlanság.</p>
					<p>Ki bámulna, ha a legmiveletlenebb néposztályhoz tartozó, babona közt nevekedett,
               többnyire buta boszorkányok közt elég akadt, ki maga magára vallott, főleg a kinzópad
               gyötrései közt.</p>
					<p>Igen hathatós eszköznek hitte a babonás nép az ugynevezett boszorkány kenőcsöt, port
               vagy nedvet arra, hogy kincset, szépséget s élvet szerezhessen magának.</p>
					<p>E szereknek kábitó, részegitő és zsibbasztó hatása okozta, hogy miként a mákonynyal
               vagy az arab hadzsidzsal élők, a szemök s más érzékeik elé varázsolt képeket
               valóságnak hitték. - Igy valóságnak tartották az ugynevezett sabathot azaz
               boszorkány-gyülést, hol az ördög maga elnökölt s hol mind azon hódolatok, vallás- és
               Istentagadás, tánczok s orgiák mentek véghez, mellyekért annyian a máglyákon
               lakoltak. Nem volt e sabath soha egyéb, mint ama kábitó szerek által előidézett igen
               eleven álom, összeszőve mind abból, mit az emberek különböző miveltségi fokozatok
               szerint szépet vagy undokat, izlésük és hajlamuk szerint tudtak, hallottak és
               képzeltek a boszorkányságról s az ördögről, vagy mire vágyaik s hajlamaik vonták
               őket. A rögeszmék, a monomania, különböző nemei a láznak - hasonló tüneményeket
               mutatnak minden boszorkányság nélkül mai napig. A mit a franczia cauchemarnak, a
               magyar lidércz-nyomásnak nevez, a buta nép által egyenesen az ördögnek
               tulajdonittatott.</p>
					<p>Azon kisérletek, mellyek később az illy kenőcsökkel és porokkal higgadt emberek által
               tétettek, semmi kétséget sem hagytak fen azon, hogy a kik avval éltek, tetszholtan,
               ájulatos álomban hevervén, midőn felébredtek tökéletesen hitték, hogy az Eterlén,
               Blocksbergen, a Gellérten vagy Vezuvon voltak s mindent mint valót beszéltek elő, a
               mit ki nem mozdulva ágyaikból álmukban láttak.</p>
					<p>Hazánk sem volt ment az emberi ész e tévedéseitől, bár alig van valahol, összeségét
               véve, kevesebbé babonás nép.</p>
					<p>Mi távol vagyunk azon borzasztó erkölcsi tantól, melly a hibát és roszat az által
               gondolja menteni vagy annak bűnsulyát könnyitni, ha állitja: mikép máshol még több és
               gonoszabb történt. Ha tehát itt kimondjuk, hogy más országokban sokkal több
               boszorkány-perek folytak és hasonlitlanul többen lőnek a máglyák áldozatai, ezt mint
               történelmileg igaz tényt emlitjük csak; - nem mint mentséget. Az összehasonlitási
               erkölcsiség majdnem gonoszabb tévedés lenne magánál a babonánál; - mert nemcsak
               összezavarja azt, a mi vonatkozólag igaz, avval, a mi tettlegesen való, hanem mig a
               babona főleg az érzékeket hóditja meg, addig ezen összehasonlitások szerint itélő s
               méltányló erkölcstan, - magának az erkölcsiségnek alapelveit ingatná meg.</p>
					<p>Ha van, a mi e sajnálatos tévedéseket kimentheti némileg, e mentség átalános, s más
               országokra nézve szintugy szól mint Magyarországra.</p>
					<p>E mentség pedig főleg a miveltség átalános hiányában s a kornak elterjedt
               előitéleteiben és tudatlanságában alapszik.</p>
					<p>De van még valami más, a mi azon üldözésnek, mellynek a boszorkány hirben lévők
               kitéve voltak, némi mentségére szolgálhat, s e körülmény - melly ritkán hozatik fel -
               az, hogy a boszorkánysággal vádoltak igaz hogy nem voltak boszorkányok, igaz hogy nem
               birtak azon hatalommal, mellyet nekik a kor tudatlansága tulajdonitott, s
               következőleg mint boszorkányok ártatlanul szenvedték a halált, de többnyire gonosz s
               a legaljasb vétkekbe sülyedt emberek voltak a legtöbbször. Ámitók, csalók, tolvajok,
               gyilkosok és mérgezők, kik még e mellett a babonát és előitéleteket terjesztették, s
               igy ha a kinzópadot és máglyát semmi esetre nem, de megérdemlették a törvény szigoru
               fenyitését - mint rosz és kártékony emberek.</p>
					<p>Egyébiránt - ez ne legyen mentségül mondva - az, a mit ez időben titkos tudományoknak
               neveztek, mint az alchimia astrologia, a bölcseség kövének keresése s több ehez
               hasonlók, számos hasznos felfedezésekre vezettek néha s a vegytan, csillagászat és
               orvosi tudomány sok hasznos találmányokat köszönhet azon titkos műtéteknek, mellyek a
               bájtannak elágazásait képezék.</p>
					<p>A XV. és XVI. században a fennevezett titkos tudományok a boszorkányságban -
               sorcellerie, Hexerey - öszpontosultak. Ekkor már a babona által elfogult embereknél a
               sátán megszünt az Isten által legyőzött szellem lenni, hanem majdnem annyi hatalmat
               és befolyást gyakorlott, mint az Isten. Adhatott hosszu életet, kincset, dicsőséget,
               az élvek minden nemeit: - szóval a mit Isten megvont, a sátán pótolta ki. Néha az
               emberek közelében lakott egy régi házban vagy romban, velek társalgott s hogy csak
               egy példát emlitsünk: Kemény János erdélyi fejedelem kéziratában egy Váradon lakó
               ördögről komolyan tesz emlitést, minden indokolás nélkül, mint a leghihetőbb
               dologról.</p>
					<p>A legnevetségesebb e tévedésben az volt, hogy a gyarló emberek bizonyos igék és
               idézetek által ezen Istennel párvonalos hatalmúnak hitt szellemet - rabszolgájukká
               tehették. Mig az egyesség ideje tartott, az ember volt az ur, az ördög a szolga, ki
               néha őt eb, macska vagy más állat képében kisérte, miként azt a Faustróli legendában
               is látjuk.</p>
					<p>Feltünő emberek s kik a természetnek - másoktól nem sejtett - titkait felfedezvén,
               meglepő dolgokat vihettek véghez vagy eszük által tüntek fel, a közép korban ördöggel
               szövetkezőknek tartattak. Maga Virgil sem kerülte ki e gyanut mint ollyan, kinek az
               ördög sugallta szép verseit.</p>
					<p>Boszorkány-perekben nem egy vérrel irt s az ördögtől aláirt kötlevél fedeztetett fel,
               jeléül hogy némelly ámitó a megcsalattak rovására - az ördög szerepét öltötte
               magára.</p>
					<p>Számtalan könyvek árasztották el a középkort. Ismeretesebbek a Clavicula, mellyet
               magának Salamon királynak tulajdonitottak, Arcanum arcanorum, gemma rara et unica
               secretorum, Ars grimoriae stb. Mind ezen és számtalan más hasonnevü munkák
               kinyomattak s mai napig nevezetesebb könyvtárakban meg vannak s magokban foglalják
               mind azt, a mit az emberi észnek tévedése nevetségest, butát és hihetlent fel tud
               mutatni, számtalan eszközök és műszerek kiséretében, talismánok, philacherek, körök,
               gyürük, magiai négyszegek, mint szintén kenőcsök, porok, festvények, szeszek,
               bájitalok, magiai tükrök, vesszők, megbájolt fegyverek - ezen ékes lelettárhoz
               tartoznak sok egyebekkel, miket hosszas lenne előszámitani.</p>
					<p>Ha az ember némi figyelemmel áttekinti a boszorkány-pereket e három osztályra akad:
               1-ször ollyan elvetemült gonosztevőkre, kik büntetteiket szinlegesen valami titkos
               tudománynyal födözték. 2-szor ártatlanokra, kik a kor babonás itéleteinek s mások
               bosszujának áldozatul estek. 3-szor végre gyenge agyúakra, kik saját álmaik s
               felcsigázott képzelődő tehetségüknek martalékai, - hitték hogy valóban
               boszorkányok.</p>
					<p>Mind ezek, ha egyszer gyanu érte őket, ritkán vagy épen ki nem kerülték a halálos
               büntetést. Francziaországban a hires inquisitor Broussart Péter, De Lancre Péter,
               Rémi Miklós, százakat végeztettek ki, egyedül IX. Lajos uralkodása alatt 30,000 egyén
               volt boszorkány-gyanu és kereset alatt. 1515-ben Genfben 500 boszorkány végeztetett
               ki.</p>
					<p>Az ember elborzad ha a boszorkányperekben olvassa, minő potom, nevetséges okokért
               lönnek százak, ezrek a máglya áldozatai, s megszégyenül, ha tapasztalja, hogy a
               boszorkány-üldözők nagy része meggyőződésből helyes és istenes dolgot gondoltak és
               hittek ez által elkövetni.</p>
					<p>Lépjünk már most a szinpadra s görditsük fel a függönyt egy illy setét dráma
               elől.</p>
				</div>
				<div type="chapter">
					<head> HÁROM MÁGLYA. </head>
					<milestone n="1" unit="startSubChapter"/>
					<p rend="head"> I. </p>
					<p>Miért borul tiszta homlokodra, te szűz ég a gyásznak fekete fátyola, miért vonul a
               pir fel arczodon? - A harag lángja-e az, vagy a szemérem rozsás léhe, a szégyen
               pirja, vagy szenvedés gyuladása? - Te hallgatsz mint a végzet, nem szólsz mint a
               jövő! - sejtély, várakozás, béketürés a mi osztályrészünk. - Nem értjük éjféli
               órákban csillagbetüidet; nem tudjuk mit susog bokrokon át a reggeli szellő; minő
               harag zeng a vihar énekében, mikor a hullámok fodrain süvölt át; te ezer nyelven
               szóló s még is néma könyve a nagy természetnek - mi nem értünk tégedet.</p>
					<p>El jösz-e talányok feloldója ősz idő - olajágaddal s véres sorlóddal? - kinek annyi
               virág nőtt útain, annyi halott pihen nyomain, hogy nekünk megfejtsed, miért egyik idő
               a másik ellensége, miért borulunk le ma a bálvány előtt, mellyet holnap
               szétrombolnak kezeink? Sötét vagy ég, a sokat szenvedett alföldi város, az agg Szeged
               fölött, s talán a nagy számadás napján, mikor a hatalmas gazda a rovásokat előszedi,
               egy mély metszés jegyzendi ez órákat.</p>
					<p>Vannak az életben napok, mellyek, miként a romaiak egykor mondották, fekete kővel
               jegyzettek. Megmaradnak olthatlanul emlékezetünkben, mint az anyajegy, mint a
               sebhely; - tüzes ostorral üzheted és riaszthatod azokat vissza, felmerülnek mindig s
               meduza arczaikkal találkozol.</p>
					<p>Országok, városok életében is vannak illy bú - vagy szégyennapok, mellyekre nem
               szeretünk visszaemlékezni, mellyeket óhajtanánk a multnak érczlapjaiból
               kitörölni.</p>
					<p>Ámde, ha az irthatlan szenyfolt körül más nemesebb emlékek emelkednek, a hősiesség és
               polgári erények ércznél romlatlanabb szobrai, körözve cser és babér lomboktól,
               mellyeknek életdús zöldje födi ama szégyenbélyegeket, akkor valami férfias nyiltság
               létezik abban, elemelni a takaró lombokat s mondani: Tekints ide! - nézz a kitartás
               és vitézség szobrai, s a szenvedés sirkövei közt, e fekete szikla-koczkára itt s ne
               feledd, hogy mi is tévedtünk, hogy mi is emberek vagyunk; nem rettegvén életünk
               válságos perczeiben a legiszonyubb valóságtól, s mégis reszketvén ábrándok előtt,
               mint a gyermek önalkotott rémektől.</p>
					<p>Ama város, mellynek multjárúl lerántjuk e történetben a leplet - Szeged, és siessünk
               hozzá tenni, mikép a hires alföldi város annyi nemes emléket mutathat fel multjából,
               hogy megszégyenülés nélkül verhet mellére, elmondván: én bünöm - én legnagyobb
               bünöm!</p>
					<p>Egy olly fekete napot emelünk ki a derék alföldi város multjából, minőkről fenebb
               emlitést tevénk: - setétet - nem tagadjuk ezt, setétet mint a kárhozat.</p>
					<p>A Tisza partján elláthatlan rónán terülő alföldi város a XVIII. század első felében
               alig pihent még ki a török uralom alatt szenvedett sérvekből; alig szállotta meg
               tágos terének közepette fészkelő, történelmi váracskája kiigazitott falait a királyi
               seregek egy csekély osztálya, midőn másnemű szenvedések jelentek meg.</p>
					<p>A nép alsó rétegei közt hosszu évek során át gyökeret vert a babona, nem hallott az
               ember semmiről annyit beszélni, mint olly férfiakról és nőkről, kik az ördöggel
               szövetségben vannak s kik a csaták és zavargások véres sebei után mindennemü
               csapásokat bocsájtanak, a szegény sokat szenvedett s még többet türt városra.</p>
					<p>A város birái s a tanács fellázadtak végre azon sok istentelenségen, mellyet a
               közvélemény szerint a Szegeden elszaporodott boszorkányok követtek el, s feltették
               magukban a gonoszt gyökerestől kiirtani s a mindinkább izmosodó hidrának fejeit egy
               csapással elütni. - Szeged városának hatósága ezt annál nagyobb erélylyel tehette,
               mivel egyről egyig megerősitett agg kiváltságai egyike, az élet s halál feletti jog -
               az ugynevezett jus gladii is volt.</p>
					<p>Minő eredményre vezetett a szegedi tanács gyors és szilárd fellépése, meglátjuk nem
               sokára, mert ama gyásznapok legsötétebbjeinek egyike az, mellyben lépteink a várba
               vezetnek.</p>
					<p>Ez időben - az az 1728. julius 22-én, a szegedi váracskának parancsnoka, egy alig 24
               éves ifju hadnagy volt, Argauer, Kinszky ezredéből, kit szobájában találunk,
               pipázással űzni unalmait.</p>
					<p>A kora reggeli óra daczára a csinos, vidám s egyszersmind erélyes tekintetű ifju fel
               volt öltözve. Fehér kabátja, mellynek setét kéken béllelt szárnyait egy-egy kapocs
               tartotta össze, tiszta volt mint a hó, magas csizmái fénylettek s egész öltözetéből
               mint a gondból, mellyet haja rendezésére forditott, látszott, hogy az ifju sokat tart
               magáról.</p>
					<p>Asztalán hevert alacsony háromszegü kalapja, a tiszta szarvas keztyű-pár, s közel egy
               székhez kardja volt támasztva. Minden sejteté, hogy valahová készül.</p>
					<p>Igen jókor volt, mikép mondtuk, alig pár perczczel elébb vert ötöt az óra.</p>
					<p>Mintegy negyedóra telhetett el igy, midőn léptek hallatszottak, s nemsokára azután
               kopogtak a tiszt ajtaján.</p>
					<p>Csak be! szólt ez németül.</p>
					<p>Az ajtó megnyilt s azon tisztességes tekintetü, mintegy 80 éves férfiu lépett be.</p>
					<p>Isten hozta, Szlatinay uram! szólt a tiszt a jött elé sietvén: már azt hittem, hogy
               el is feledte igéretét. Miként látja, barátom, készen vagyok.</p>
					<p>Nem mulasztottunk el semmit, hadnagy úr, felelt a polgár komolyan: bár nem tudom mi
               okon, a végrehajtást elébbre tették - hét helyett hat órára, de még ez is jó tova
               van, elég ha pontban hatkor a helyszinén leendünk.</p>
					<p>Annál jobb: mond Argauer, az óra-változtatást nekem is hirül hozta katonám, azért lát
               kegyed illy készen. - E szavak után Argauer az ajtó felé közeledett és kiáltott:
               Johann!</p>
					<p>Egy katona lépett be, házi öltönyben, minden fegyver nélkül.</p>
					<p>Hozz egy serleg szilvapálinkát, poharakat és kalácsot.</p>
					<p>A katona azonnal elsietett.</p>
					<p>Üljünk le egy negyedórácskára, Szlatinay uram, szólt a tiszt igen szives hangon.</p>
					<p>A jött letette kalapját s hosszu nádpálczáját, s miután a hadnagy kalapját és
               keztyüit egy székre helyzette, egy másikat közelebb vonván az asztalhoz, leült,
               Szlatinay is követte példáját.</p>
					<p>Megvallom, szólt a tiszt, letévén kialudt pipáját: nem tudom, a városi hatóság
               buzgalmának nem lesznek-e kedvetlen eredményei.</p>
					<p>Hogyan érti ezt, hadnagy ur? kérdé Szlatinay.</p>
					<p>E pillanatban jött a szobába Johann ur, jókora serleget, egy kést, poharakat s egy
               fél kalácsot hozván s helyhezvén az asztalra.</p>
					<p>Mikor a katona eltávozott, s a fiatal tiszt megtöltötte a poharacskákat, mintegy
               kitörő hangon felkiáltott: - Ördögben! miként értem azt, kérdi barátom? - Ugy értem,
               hogy nem csekély dolog ám, a mi itt történt már s minek ma is tanui leendünk! - Aztán
               a XVIII. század első negyedén túl vagyunk - illy dolgokat kell érnünk! - Szégyen -
               gyalázat! Ha nem akarnám hatalmam korlátjait miként illő - tisztelni, s nem félnék
               egy roszból kettőt csinálni, magamhoz venném az őrizetet és rendet csinálnék ezen
               eszeveszett emberek közt.</p>
					<p>Ki tehet róla, drága hadnagy ur! mond a polgár, kiiván poharát s egy szelet kalácsot
               vevén kezébe: kegyed jól tudja egyéni nézetemet, de az egyes szózat elhangzik, mint
               szent Jánosé a pusztában.</p>
					<p>Vakság, butaság! szólt a tiszt haraggal: a helyett, hogy a semmirekellő gaz, babonás
               népet kalodába tennék vagy töltést hányatnának vele a Tisza partján, belevegyitik
               kegyetek a sátánt s annak sánta anyját a dologba, növelik a babonás hitet s elevenen
               égetik meg az embereket - gyalázat!</p>
					<p>Igaz - gyalázat! én is azt mondom, hadnagy ur; de mit akar kegyed! ha a nemes tanács
               el nem itéli őket, a nép rohan rájok s agyonveri egytől egyig. Ha itt akármellyik
               pimasz utczagyerkőcze rámondja valakire, hogy boszorkány - csak annyi mintha már
               égne.</p>
					<p>Ez nem tarthat igy! kiáltott fel a hadnagy: azt hiszi-e a biróság s ama bölcs tanács,
               hogy felsőbb helyen minduntalan elnézik az istentelen kegyetlenségeket, mellyektől az
               ember borzad? - A császár s a császárné ő felségök nem hisznek a boszorkányokban,
               sőt, mikép bizonyos kézből tudom, hatályos fellépés készül az illy borzadalmak
               megszüntetésére.</p>
					<p>Adja Isten! sohajtott Szlatinay: de félek, hogy a mig valami parancs ide érkezik, a
               nemes tanács az egész várost megtizedeli.</p>
					<p>E pillanatban Argauer órájára tekintett és szólt: Az idő halad, Szlatinay uram,
               menjünk! nem ok nélkül akarok szemtanuja lenni ezen emberietlen kivégeztetéseknek;
               három napja, hogy Szegeden vagyok s már is zúg a fejem bele. Nó de igérem, hogy nem
               ok nélkül voltam s vagyok itt.</p>
					<p>Menjünk, viszonzá a polgár, felkelvén s kalapját és nádpálczáját vevén kezébe: jókor
               fogunk megérkezni, s olly helyre, honnan hadnagy ur átnézheti az egész
               tragoediát.</p>
					<p>Örülök, mond a tiszt: hogy kegyedben - házunk régi jó ismerőjére és barátjára akadtam
               itt; legalább lesz, ki mindent megfejtend nekem. Evvel Argauer kardot kötött s
               kalapját feltévén, kesztyűit vonta kezére.</p>
					<p>Szlatinay tevékeny és tehetős kereskedő volt Szegeden, Argauernek atyja pedig
               Bécsben, hol a két férfiu megismerkedett egymással s kereskedési összeköttetésben
               volt. Ha Szlatinay üzletének érdekében Bécsbe ment, mindig az Argauer családnál volt
               szállva s a fiatal tiszt felváltván csapatjával az elébbi őrizetet, legelébb is őt
               kereste fel.</p>
					<p>A szegedi várat azon időben széles, vizzel telt árok keritette, mellyet felvonó-hid,
               az akkori elnevezés szerint dobogó védett. Mikor a két férfiu e hidat tulhaladta, a
               vár terét szegte át s egyenesen a Tisza felé intézte lépteit.</p>
					<p>Leirhatlan élénkség tünt fel e napon az alföldi városban, az egész vártér s a Tisza
               felőli utczák telve voltak néppel, s a sokaság tolongása és beszéde által okozott
               moraj megszakadatlan zugást okozott.</p>
					<p>Szerencse, hadnagy ur, mond Szlatinay, hogy kegyednek fehér kabátja van és kard
               oldalán; ez utat nyit nekünk; mert ha el sem is késtünk a fődologra nézve, ugy látom,
               nagyon sokan megelőztek az egész vidékből s elég nehéz leend e gomolygó tömegen
               átvergődnünk.</p>
					<p>Elhiszem azt! viszonzá Argauer, gyorsan haladván előre: illy spectaculum nem
               mindennapi dolog, s gyanitom, lézengenek itt elegen, kik hasonló tánczra kerülnek, ha
               felülről késnek az orvoslással.</p>
					<p>Erre, hadnagy ur, - kissé balra a ferencziek egyháza felé kell tartanunk, hogy
               mielébb a Tisza partján legyünk. Kevesebb ember is tolong azon oldalon.</p>
					<p>Valóban, bár az irány, mellyet Szlatinay tartott, a legjobb s legrövidebb volt a
               Tiszához jutni, nem arra ömlött el a sokaság árja. Ezen emberek kiváncsiságukban s
               buzgóságukban a házakon is keresztül mentek volna s talán épen mivel olly igen égett
               sarkuk, vétették el az egyenes irányt.</p>
					<p>Mihelyt Argauer és Szlatinay áthaladván a porfellegekben uszó vár terét, az első
               utczába értek, melly egyenesen a ferencziek egyháza felé vezetett, látták hogy nem
               sokat nyertek, mert roppant néppel találkoztak. A tiszt valóban csak egyenruhájának
               köszönhette a helyet, mellyet neki szabaditottak, bár nem minden zugolódás
               nélkül.</p>
					<p>Kevesebb szerencsével jártak mások, nem egyet vertek le lábáról, vagy sodrottak el
               messzi társaitól, mi aztán ittott hangos vitákra s változás okáért néhol hatalmas
               ütlegekre szolgált ürügyül.</p>
					<p>Egy volt ez a legsetétebb nyári reggelek közől, mintha maga a természet gyász
               diszitményeket vont volna fel a nap tisztességére.</p>
					<p>Mikor Argauer és Szlatinay nem csekély bajjal végre a Tiszához érkeztek s annak
               szélén emelt igen magas töltésre felmentek, tág tekintet nyilt előttök a mérhetlen
               rónára, melly a Tiszántul a látkör fellegeivel látszott ölelkezni, s magára a szép
               folyóra, mellynek büszke hajlását messzi kisérhette a szem. Közel a ponthoz, hosszu
               vonala a kompos malmoknak nyult el, tömve bámuló néppel.</p>
					<p>A napnak csak pár sugára tört még utat a fellegek között s a látkör távoli széleit
               veresen lehelte át, mintha pirulna azon embereken, kiknek utjait kell világitnia.</p>
					<p>Kékes kisérteti boru terült el az egész vidéken, hasonló ahoz, minőt napsetétség
               alkalmával látunk - mig a város maga párázatokban uszott.</p>
					<p>Most, ha ugy tetszik, kedves hadnagy ur, mond Szlatinay: forduljunk jobbra.</p>
					<p>A két férfiu a töltés élén elvonuló ösvényen haladott előre, mig a nép a töltés s az
               itt alacsony házak közti utczát eltöltötte.</p>
					<p>Minő furcsa épitmény ez! kiáltott fel egyszerre Argauer: ollyan kéménye van, legalább
               magasságra, mint egy török mecset tornya; egyik oldalán töredezett fal nyulik fel,
               mint ha a Tisza felőli széltől akarná védeni e lakot?</p>
					<p>Ez, felelt a polgár, özvegy Jancsonénak, a hires Banda Katinak háza, ki ma osztozni
               fog a többiek sorsában. Majd elbeszélem máskor e fél romnak titkait.</p>
					<p>Ah! mond Argauer, Banda Kati, nem de az, a ki 3000 gyermeket keresztelt meg a pokol
               számára? ha minden illy ördögfiuért csak pár batkát adanda neki sátán ur, szebb házat
               épithetett volna magának.</p>
					<p>Valóban Banda Kati, ki bába volt Szegeden, az ellene kimondott itélet szerint, a
               felyebb emlitett bünnel is vádoltatott sok mások kiséretében.</p>
					<p>Igy beszélgetve s folytonosan segitvén magokon könyökeikkel, kiértek egy szabadabb
               helyre, hol egyét látták azon szemléknek, mellyeket semmi sem képes kiirtani az
               emlékezetből.</p>
					<p>Argauer és Szlatinay megálltak a töltésen. Egyik oldalon a külvárosnak nehány elszort
               épülete hosszan hajló félkört képezett, mig épen szemközt a Tiszával, mellynek a két
               férfiu most hátat forditott, és balra, a tekintet feltartóztatlan sovárgott a tágas
               róna felett.</p>
					<p>Az egész tér előttök el volt boritva özönlő néppel; csak közepében karajlott, a nép
               babonás félelmétől kerekitve, jókora nyilt hézag, hol kevés távolságra egymástól
               három roppant máglyát lehetett megpillantani. Mindegyiknek közepéből nehány magas
               sudar nyult fel, mint annyi árbocz.</p>
					<p>A tanács semmi korlátról nem gondoskodott, mindamellett, mikép láttuk, a nép
               ösztönszerüleg irtózott e sajátos vérpadokat megközelitni s tömör gyürüt képezett
               tiszteletes távolban azoktól. - E gyürünek hézagában állt a hohér, szennyes zöld
               köpenyben, veres gallérral s közelében a hóhér-inasok, tetőtől talpig vászonban s
               hajadon fővel - hasonlók valami gonosz szellemekhez.</p>
					<p>A máglyák ugy készültek, mikép egyetlen szövétnek közelitése pillanat alatt lángba
               borithatta azokat.</p>
					<p>Ha ehez a fekete fellegeket veszszük, mellyek e pillanatban sürübbek voltak mint
               valaha, nem tagadhatjuk a hatást, mellyet e szemlének elő kellett idézni.</p>
					<p>Még Argauer jóformán át sem tekintette azt, a mi előtte állt, midőn jobbra tőle és
               Szlatinaytól rémitő zaj keletkezett; látszott hogy a házak közelében a tömeg
               hullámzik s szét kezd válni.</p>
					<p>A rabokat hozzák, mond fojtott hangon Szlatinay: Tizenhárman vannak, hat
               boszorkánymester és hét boszorkány. - Imé ott jőnek, épen alattunk fognak
               elhaladni.</p>
					<p>Valóban a város felől s a szétváló néptömeg által képezett széles utczában lehetett
               nehány vasvillás embert látni, kik a menetet nyitották meg.</p>
					<p>Az első, ki Argauernek feltünt, midőn a rab-menet kiséretével azon helynek közelébe
               ért, hol Szlatinayval állt, egy agg férfiu volt hószakállal. Hosszu ing, egyedüli
               öltönye, födte bokáig s durva kötéllel szoritkozott derekához; mezitláb, hajadon
               fővel, haladott bátor léptekkel. Magas termete kissé előre hajlott, de nem látszott
               sem gyengeség sem csüggedés tartásában. -</p>
					<p>Azon mértékben, mellyben közelebb és közelebb ért, a nép félreismerhetlen félelemmel
               vonult hátrább, mintha a legcsekélyebb érintkezéstől vele borzadna.</p>
					<p>Ezen ember, mond Szlatinay komoly elfogult hangon: Rózsa Dániel, taval város birája
               volt, 82 év. nehezkedik vállain. Nem mondom, hogy jó ember; nem, sőt mindig egynek
               tartottam a legboszuállóbb emberek közől, kinek szive helyét pénzes erszény foglalta
               el, de mégis szint olly kevessé boszorkánymester, vagy miként Szlovenics szokta
               mondani, princeps sagarum, mint én vagy kegyed.</p>
					<p>Iszonyu! kiáltott fel a tiszt, nem gondolván a közel állókkal, kik rá meresztették
               szemeiket.</p>
					<p>A kit kegyed hasonló öltönyben mellette lát, neje, Szél Zsuzsánna, 32 évvel fiatalabb
               nálánál.</p>
					<p>S mi büne e szerencsétlen némbernek, ki halotthoz hasonlit inkább mint élőhöz? kérdé
               Argauer.</p>
					<p>Mi büne? szólt Szlatinay: nehéz lenne elősorolni. Büneik - neki és férjének, bőven
               lehettek, mert e nő nem volt kevesebbé babonás mint férje, s talán épen a
               boszorkányok határtalan hatalmátóli rettegés okozta, hogy azokat ajándékozta s ha
               beteg volt, azok által gyógyittatta magát titkon; sőt maga is gyógyitgatott s nem
               mindig jó sikerrel, de jól fizettettvén magát kuruzslásaiért. Ez volt büne, nem több.
               De mit akar kegyed! - a férje ellen felingerelt tanács, egykét ember hamis tanusága,
               kik a kinzó padon ellene és férje ellen vádoskodtak, elég mai időben valakit a
               máglyára vezetni.</p>
					<p>S elismerték-e büneiket - vallottak-e? kérdé a hadnagy, egy tekintetet vetvén Rózsa
               Dánielre és nejére, kik épen e pillanatban haladtak el a töltés előtt alig három négy
               lépésnyi távolban.</p>
					<p>Mindent tagadtak, sőt Rózsa Dániel maga mint vádló lépett fel a boszorkányok ellen.
               Hasztalan, a 82 éves ember s a gyenge nő, ki nem tudták a kinzás fájdalmait állani, s
               a karón, mellyre őket a vallató biróság három óra hoszán át ültette, mindent
               vallottak, a mit ezek hallani akartak s ajkaikra idéztek.</p>
					<p>Félbeszakitjuk itt pillanatra a derék polgárt, hogy megmondhassuk, mikép hajszálnyira
               sem tért el az igazságtól, midőn ama kinzásról szólt. VI. Károly királyhoz egy
               emlékirata vagy inkább kérelme nyujtatott be ez időben Mihálovics Györgynének,
               mellyben szóról szóra ezt lehet olvasni: Sedis cujuspiam clavis ligni duri expositae
               - - - - - - in qua nonnulli suspecti pluribus etiam horis sedere sunt necessitati
               stb. Azaz: valami kemény-fa szeggel ellátott székre helyeztettek - - - - mellyen
               nehány gyanus egyén órákig volt kénytelen ülni.</p>
					<p>Ó vakság! mond a hadnagy.</p>
					<p>Vakság? - kegyed igen szelid kifejezésekkel él hadnagy ur, mond Szlatinay. -
               Eszeveszettség! ez a valódi kitétel, s csak az a szerencsétlenség, hogy nehány bünös
               mellett, ki a babona terjesztéseért és egyéb gonosz tetteiért szigoru büntetést
               érdemel, ha nem is tüzhalált, annyi ártatlan esik áldozatul e boszorkány-perekben.
               Tudja-e, hadnagy ur, mikép e Rózsa Dánielnek veje, Futaky Ferencz, puszta gyanura el
               van fogva, két gyönyörü leányával, a legszebbekkel s legszeretetre méltóbbakkal,
               mellyeket valaha Szeged látott?</p>
					<p>A Futaky leányok! kiáltott fel Argauer élénken: - elfogva? ez lehetlen! - sokat
               hallottam róluk - Mártonváryéknál, hol csapatom szünnapot tartott.</p>
					<p>Nincs különben, mindjárt megmutatom kegyednek - a vén boszorkányt, kinek vallomásai
               megfoghatlan elfogatásokat idézték fel.</p>
					<p>Hiszen Futaky, ugy tudom, nemes ember? mond Argauer.</p>
					<p>Mondják, ő is erősiti, de a török uralom alatt elveszvén minden irományai, nem tudja
               bebizonyitni; - aztán a Futaky leányok tulajdonkép nem is leányai, hanem állitólag
               sógorasszonyai; - - de ez egy egész hosszu történet, mellynek én csak egyes
               töredékeit ismerem.</p>
					<p>Ó! szóljon kegyed, engemet a dolog nagyon érdekel.</p>
					<p>A mit tudok Rózsa Dánielről, Futakyról s a két hölgyről, első alkalommal elmondom
               kegyednek.</p>
					<p>Nézze, hadnagy ur, ujra egy pár: - Ezen öreg ember itt Dáncso János,70 éves, s a ki
               mellette halad vagy inkább hurczoltatik, neje, 65 éves, miként az itélet szól.
               Irtózatos dolgokkal vádoltattak, - mint a kik háromszor egymásután elverették jéggel
               a szegedi határt, pestist, marhadögöt hoztak a városra, a Tiszát kiárasztották
               stb.</p>
					<p>De hát megtébolyodtak kegyetek? mond a hadnagy elszörnyülködve.</p>
					<p>Közel állunk hozzá! felelt Szlatinay gúnyos hangon.</p>
					<p>S azok, kik illy képteleneket hisznek, a tanácsban ülnek s itéletet hoznak élet és
               halál fölött?</p>
					<p>Ugy van, hadnagy ur! nekünk szép, felséges kiváltságaink vannak; mi itéletet hozunk
               felebarátunk élete és halála fölött - ritka bölcseséggel, mikép kegyed látja.</p>
					<p>Argauert szédülés környezte, nem hitt füleinek - de szemei nem csaltak; látta az
               eredményt, a foglyok vezettetését halálra, látta a magas máglyákat s a vesztés
               embereit. - Elhaladtak előtte: Katona Ferencz, Gilicsoné, Dániné, Szabó Mihály,
               Kovács Pál, Borbola Ferencz, Legradiné s végre a hiressé vált özvegy Jancsoné, Banda
               Kati.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>Mikor ezen utóbbi közelebb ért, Szlatinay elfojtott haraggal szólt: ime, hadnagy ur,
               a némber, ki a jámbor Futaky leányokat boszorkánysággal vádolta, még mielőtt őt kinzó
               padra vonták volna. E hárpia tizszeres halált érdemel - annyi igaz! - de nem azért,
               mivel 3000 gyermeket keresztelt sátán nevére, s hogy a Tisza halait s a szegedi határ
               földzsirját eladta a török boszorkányoknak s több ehez hasonló képtelenségekért,
               mellyeket maga büszkén bevallott, hanem mert a babonának nálánál veszedelmesebb
               terjesztője nem volt; ez a gonosz némber számtalan embert és marhát megbetegitett
               holmi kábitó s méreg tartalmu szürdékekkel; mint csalhatlan gyógyszereket árulta ő
               ezeket, még pedig drága pénzért; nem egyszer halált és gyógyithatlan betegségeket
               okozott. - Nézze kegyed minő bátran halad, minő szemtelen, majdnem kihivó
               tekinteteket vet az egybegyült népre.</p>
					<p>Ez valóban ugy volt: Banda Kati bátran nézett maga körül, mig a nép minden
               kigondolható gúnyszavakkal illette őt. Pár némber a többi közt, kik mellett
               elhaladott, szennyes kitételekkel éltek ellene; de Banda Kati feléjek fordult s
               harsány hangon kiáltott: Ismerlek benneteket! ti is csak olly boszorkányok vagytok
               mint én! - Hijába bujsz el Doka Ágnes, Károlyi Péla. - rátok kerül a sor nem sokára
               jó ágyat vetettem nektek.</p>
					<p>A két némber hirtelen eltünt a tömegben.</p>
					<p>Hogyan - Szlatinay? mond a hadnagy: e nő kinzás nélkül kivallott mindent s magát
               önkényt boszorkánynak nyilvánitotta? - hiszen ez lehetlen!</p>
					<p>Vély és babona előtt semmi sem lehetlen, mond a polgár: E némber nemcsak hiszi, hogy
               boszorkány, hogy az ördögök gyüléseire eljárt, az Istent s minden szenteit
               megtagadta, hanem azt is hiszi, hogy a sátán őt azon pillanatban, mikor a hohérok
               lángot adnak a máglyáknak, ki fogja cserélni. - Innen azon közönösség és
               szemtelenség, innen azon dacz, melly e nőnek valaha igen szép, most pokoli vonásain
               visszasugárzik.</p>
					<p>Mindez megfoghatlan előttem, mond a hadnagy, ki meg nem állhatta, hogy a boszorkányt
               élénk kiváncsisággal ne kisérje szemeivel.</p>
					<p>Majd szólunk erről máskor, folytatá Szlatinay szomoru hangon: látni fogja kegyed,
               mikép sok dolog igen is megfogható, ha előitélet nélkül tekintünk szeme közé: - csak
               egy megfoghatatlan, az emberek vastag tudatlansága és elfogultsága, melly a valótól
               irtózik - s a valótlant s képtelent buzgó hévvel bálványozza.</p>
					<p>Ki ama némber ott, ki Banda Kati balján megy, s kinek halvány, de érdekes arcza még
               inkább feltünik ama szemtelen elvetemült nőé mellett?</p>
					<p>Ah - hadnagy ur! szivem vérzik, ha e szegény némbert látom, ki egy tisztes, jóhirű
               polgárnak özvegye, Hizen Borbála, Dugonicsné. - E nő ártatlan, uram! nem csak a
               boszorkányságban, melly, miként azt Könyves Kálmán, koránál okosabb királyunk, a
               törvénybe iktatá - nem létezik, hanem ártatlan mindenkép! senki sem tud és hallott
               róla valaha roszat.</p>
					<p>S mégis tűzhalálra itélték? kérdé Argauer.</p>
					<p>Ugy van, hadnagy ur; mi kell erre egyéb mint az első jöttnek vádja, vagy csak
               gyanuja. Mióta Szlovenics Mihál e boszorkánypereket felélesztette s babonás rettegése
               minden oldalon ördögöket lát, senki sem biztos tőle. Dugonicsné mindent tagadott, de
               mások által a kinzópadon boszorkánynak nyilvánittatott. A szegény némber az egész
               városra hivatkozott, mit sem használt! - Szlovenics uramnak kinzó széke s a
               hüvelykcsavarok olly vallomásokat sajtoltak ki Dugonicsnétól, mellyek a józan
               okossággal ellenkeznek s csak a kinzás által őrültségig fokozott fájdalomnak lehetnek
               eredményei. A fájdalmak enyhülvén, visszavonta minden szavát, - minő sikerrel?
               láthatja kegyed, mert amott megy a máglyák felé.</p>
					<p>Borzasztó! szólt a hadnagy mély felindulással: ez nem maradhat igy, ennek gátot kell
               vetni, s ha senki sem mer semmit tenni, én magam, mihelyt innen szabadulok, Bécsbe
               fogok menni s elbeszélem, a mi itt a törvény paizsa alatt történik.</p>
					<p>Tegye ezt, hadnagy ur! mond Szlatinay hevesen: ha nem használ vele egyebet, legalább
               talán kevesiti e borzalmak számát.</p>
					<p>Mennék ma, ezen órában, kiáltott fel az ifju tűzzel; de fájdalom, csak akkor tehetem,
               ha itt más csapat felvált, s szokott állomásomra térhetek vissza.</p>
					<p>Itt a párbeszéd hirtelen megszünt, mert az elitéltek a máglyák közelébe érvén, rémitő
               ujjongás keletkezett a nép közt, mi lehetlenné tette a társalgást.</p>
					<p>Szlovenicscsel, kit a derék polgár emlitett, e történet folyamában bővebben meg
               fogunk ismerkedni; lássuk most, mi történék a máglyáknál.</p>
					<p>Mihelyt a rabok oda érkeztek, az ujjongások s egyes kiáltások megszüntek, s valami
               morgást és zsibajt lehetett hallani, hasonlót a közeledő viharéhoz.</p>
					<p>Argauer fel volt hevülve, egy szózat szivében nógatta őt eltávozni az iszony e
               helyéről; de valami ellenállhatlan beteges kiváncsiság zsibbasztotta el; nem
               mozdulhatott, le volt igézve.</p>
					<p>Rózsa Dánielt és Dáncso Jánost, mint szintén nejeiket és Dugonicsnét a középső
               máglyára hurczolták, hová a lábtón felérvén, a hóhér maga, nehány szurtos inasától
               segittetve, kötözte őket a máglyából felnyuló fasudarokhoz.</p>
					<p>A többi rabok addig a más két máglya közelében álltak, vasvillás emberektől
               körülvétetve.</p>
					<p>A ferenczi szerzetesek egyike, tisztes, szelid tekintetű öreg férfiu, Márkus atya,
               kivel hasonlóul találkozni fogunk még, kisérte fel Rózsát és társait a máglyára,
               hallatván velök a vigasz és irgalom szavait.</p>
					<p>Rózsa Dánielnek vonásai keveset változtak, látszott fonnyadásukon a börtöni lég, de
               kifejezésük félelmetlen maradott, tanuságául annak, hogy az agg férfiu utósó
               pillantásig egész eszméletével birt.</p>
					<p>A többiek kisebb nagyobb mértékben őrületes eszméletlenségben voltak, s halottakhoz
               hasonlitottak inkább mint élőkhöz.</p>
					<p>A más két máglyára a hátra levő rabokból négy négy jutott, a tiszafelőli máglyán
               lehetett ezek közől a két legnevezetesebbet, Dáninét és Jancsonét, látni, kik nem
               csak félelmet nem mutattak, hanem daczczal vegyült gúnynyal tekintettek magok körül -
               s mikor már meg voltak vaslánczokkal a felnyuló faoszlopokhoz erősitve, még többek
               nevét kiáltozták, állitván, hogy azok sem jobbak mint ők.</p>
					<p>E máglyákon is egy egy szerzetest lehetett látni, a ferencziek rendéből.</p>
					<p>Miután a rabok mindnyájan elfoglalták a nekik szánt helyet, a hóhér s inasai
               leszálltak az utólsó máglyáról, hol a nép működésüket élénk kiváncsisággal kisérte, s
               a három máglyának mindegyik szögletéhez egy egy hóhérinas közeledett égő
               szövétnekkel, várva a parancsra.</p>
					<p>A tanácsbeliek s nehány elébbkelő polgár elsiettek a máglyák mellől, hol eddig a
               történtek tanui voltak, jó távolban megállván, a jelentést látszattak várni, hogy
               minden készen van.</p>
					<p>E pillanatban zaj keletkezett a nép közt, nehány egyes kiáltást lehetett hallani.
               Senki sem vehette ki tisztán, mi történik, de rendkivülinek kellett lenni, mert az
               összeszorult néptömegben hullámzást lehetett észrevenni.</p>
					<p>Tüzet! - kiáltott fel a hóhér, ki épen most vette a parancsot a tanácsosok egyikétől,
               lángot adatni a máglyáknak.</p>
					<p>A hóhér e pillanatban a három szerzetes közelében állt, kik csak most siettek le a
               máglyákról, az elitéltek felé emelvén a feszületeket, mellyeket kezeikben
               tartottak.</p>
					<p>A hóhér felkiáltására a három máglya egyszerre fellobogott, mint három óriási
               tűzkéve. Vérjegesztő egyetlen, hosszu sikoltás hallatszott, mintha a tizenhárom
               elitélt egyetlen hanggal birna, azután lassu nyögés, melylyet nem sokára elfojtott a
               lángoktól ölelt száraz hasábok recsegése és pattogása.</p>
					<p>Anyám - anyám - anyám! - hangzott most a távolban, de mindig közeledve, mindig
               élesebben.</p>
					<p>Egy gyerkőcze, alig 13-14 éves, rohant elő: mezitláb, ing és lábravalóban,
               szétborzadó hajjal jött, miként a fergeteg jő. Ugy tetszett, mintha emberientuli erő
               szállt volna bele, mintha a sűrű tömeg megfoghatlan igézetnek engedve, meghasadna
               előtte.</p>
					<p>Anyám! anyám! ordított a korához mérve magas, gyenge s beteges tekintetű ifju. Nincs
               képzelet, melly e hangot, e tekintetet, e rohamot és felfokozottságot vissza tudná
               adni.</p>
					<p>A fiu ajkain tajték ült, arczáról a verejték csurgott; szemei mint a felbőszült
               tigrisé lángot látszottak szórni; öklei össze voltak szoritva, mintha mindent szét
               akarna rombolni maga előtt. Ugy nézett ki, mintha ágyából ugrott volna fel s futna az
               őrület szárnyain.</p>
					<p>Mikor a máglyák közelébe ért, pár hóhérinas sietett eléje; a gyermek leverte őket
               lábaikról, azután hirtelen megállt, körül tekintett, valami borzadás futotta el
               tagjait s felkiáltott:</p>
					<p>Gyilkosok, hová tettétek anyámat?</p>
					<p>Valami önkénytelen borzalom ragadta meg a népet, senki sem ismerte a fiut, senki sem
               tudta, ki az, a kit anyjának nevez: a fiu, ha szabad e kitétellel élni, irtózatos
               szép volt e pillanatban.</p>
					<p>Az öreg szerzetes, Márkus atya, volt első, ki szánalmat érzett az iszonyu
               fájdalommal, melly a szegény gyermeket örültté tette. Eleibe sietett tehát, de nem
               ért rá őt megszólitani; mert a fiu mint boszuló cherub előtte termett s fenyegető
               hangon kiáltott:</p>
					<p>Igaz-e, Márkus atya, hogy anyámat elevenen akarják e tigrisek megégetni? -</p>
					<p>A hóhér e pillanatban a szerzetes mellett termett.</p>
					<p>Félre, hohér! kiáltott fel a fiu dühösen: hol van anyám? - hol van Dugonicsné -
               szólj, ha nem akarod, hogy e két kezemmel megfojtsalak.</p>
					<p>A hóhér gúnyos tekintetet vetett a fiura, ki most reszketve a felindulástól, lángoló
               arczczal s felemelt öklökkel állt előtte. - Ott! - szólt a vesztés embere, a közepső
               máglyára mutatva: megtalálod a vén boszorkányt.</p>
					<p>Egy sikoltás tört ki most a gyerkőcze torkából, hasonló az anyáéhoz - kinek karjai
               közt gyilkolják meg gyermekét. - Térdei megtörtek, mintha egy szikla darab esett
               volna reá; azután felemelkedett mintegy rugó által pattanva fel helyéről s hirtelen,
               mielőtt valaki hátrálni tudná, a máglya felé rohant.</p>
					<p>Az iszony egy kiáltása hangzott a néptömegben, a jövő perczben a fiut a gomolygó füst
               elfödte a nézők elől.</p>
					<p>Ezer hang kiáltott: meg kell menteni! - mig másokat az iszony leigézett - s egy
               hangot nem birtak kiejteni.</p>
					<p>Argauer, ki az egész jelenetet szemmel tartotta s a máglyák közelébe sietett, mihelyt
               az első élesb kiáltásokat hallotta, most, azon perczben, mikor Márkus atya az első
               meglepetésből magához térve a fiu után rohant, - Argauer mondjuk - már a máglya
               közelében termett.</p>
					<p>A füst őt is elboritotta pillanatra, de a szép ifju kibontakozott abból, erős karjai
               közt tartván a gyerkőczét elperzselt hajjal s égő inggel.</p>
					<p>Többen körülvették őt; a szerzetesek tüstént a gyerkőcze mellett termettek, eloltván
               a lángoló inget s ügyekezvén az ájultat eszméletre tériteni.</p>
					<p>Főleg Márkus atya mindent elkövetett, hogy a szegény gyermek, kinek testén számos
               nyomai az égésnek látszottak, magához térjen. Hasztalan, nem eszmélt az többet, ott
               hevert a földön felébredve ugyan az ájulás görcseiből, de őrülten, az ijedelem és
               irtózat kifejezésével bámulván a körülállókra.</p>
					<p>Hamar, segitség! kiáltott a hadnagy, erélyesen elparancsolván szeme elől pár
               hóhérinast, kik oda siettek.</p>
					<p>Nehányan a jelenlévők közől a fiut emelték föl a földről.</p>
					<p>Utánam a gyermekkel! kiáltott Argauer: én veszem őt védelmem alá.</p>
					<p>Az ifju nem volt más, mint özvegy Dugonicsnénak fia. Már az első napokban, mikor
               anyját veszély fenyegette, a fiu, ki szerfelett ragaszkodott anyjához, forrólázba
               esett s az egész kereset ideje alatt ágyban feküdt. Márkus atya kereste fel őt
               nehányszor, de titkolta előtte anyja szerencsétlenségének egész sulyát.</p>
					<p>Az itélet végrehajtásának reggelén - valami kimélytelen cseléd árulta el előtte a
               dolgot s okozta, hogy a fiu felugrott ágyából s ugy a hogy volt, a néptömeg árját
               kisérvén, ért a vesztő helyre.</p>
					<p>Mikor a derék fiatal tiszt, ki önfeláldozással szabaditotta ki őt a bizonyos
               tűzhalálból, most védelme alá vette, a fiu meredt szemeit forditotta reá, - azután,
               mintha valami rémület kapná meg, eszméletre tért s Márkus atya lábaihoz vetette
               magát.</p>
					<p>Márkus atyám! rebegte a szegény gyermek félig eszmélet nélkül: Nincsen anyám! ó miért
               nem hagytatok meghalni, nem éreztem semmi fájdalmat, a láng, melly körülem süvöltött,
               ollyan volt mint a hűs szellő - most nála volnék! - Senki sincsen széles e világon. -
               Ó! Márkus atyám, vegyen magához, ne hagyjon el engemet, én nem vagyok többé e földé -
               csak egy út áll előttem - oda hozzá s Istenhez! Márkus atya meghatva tette kezét a
               gyermek fejére, mintha áldást rebegne rá, azután a tiszthez fordult s szeliden
               szólt.</p>
					<p>Tiszt ur, - kegyed nemes férfiu, s mai tette fel van a szentek honának arany könyvébe
               irva. - E gyermeket a gondviselés csudásan megőrizte, bizza őt kegyed atyai
               gondoskodásomra; ki fogom érlelni benne a jobbat, a mi bennünk van, az istenszikrát,
               a halhatlan lelket, s valami jós előérzet mondja nekem, hogy e gyerkőczéből egykor
               derék és hasznos tagja válik a társaságnak.</p>
					<p>Argauer az öreg férfiura emelte szemeit, kit ma és most látott először; nem
               mondhatjuk, hogy e tekintetben hiányzott a gyanu, a mit az ifju hallott és látott,
               képes volt benne a hitet jobb emberekben is megingatni, ám de Márkus atya egygyel
               birt azon szép szentesült arczok közől, mellyek a bizadalmat meghóditják, s Argauer
               érezte, hogy e szelid, e jámbor vonások, minden gyanuját lefegyverezték.</p>
					<p>Jól van! szólt, némi szünet után. A gyermek kegyednél keresett védelmet, legyen neki
               az ő hite szerint; de ne feledje, jó atya, hogy én szemmel fogom e fiut tartani, s
               nekem felelős róla.</p>
					<p>A fájdalom, melly Márkus atya arczájában ki volt fejezve, a köny, melly szemeiben
               csillogott, az egész tisztes alak olly nyugtató feleletül szolgáltak, mikép Argauer
               nem tudott többé kétkedni, hogy az árva a legjobb kezek közt van.</p>
					<p>Szlovenics, ki pár tanácsbelivel közel jött a már roskadni kezdő máglyákhoz, gúnyos,
               gyűlölet és undorteljes tekintetet vetett a fiura, kinek lassanként egész eszmélete
               visszatért s ki most kezeivel elfödvén halvány arczát csendesen sirt. - Kár volt oda
               nem hagyni égni! - szólt a tanácsbeliek egyikéhez: megfoghatlan előttem - az emberek
               nyavalyás szánalma ezen ördögi fajzata iránt a sátánnak! - No de az emberek vakságát
               csak a jó Isten képes meggyógyítani.</p>
					<p>A máglyák fölött nehéz, sürű füst emelkedett, mellyet most a szél egyszerre a Tisza
               partja felé hajtott, elboritván vele a töltésekre gyült népet s körül hálózván nehány
               magas füzet, mellyek közel a folyóhoz pár festői csoportozatot képeztek.</p>
					<p>De fen az égen sajátos, nagyszerü jelenet fejledezett. Az oszlani kezdő nép megállt,
               s a fellegekre bámult. Mondtuk - mikép e borzalmak reggele egy volt a legsetétebbek
               közől; most a vihar a fekete felhőket a Tisza irányába hajtotta, hol ezekkel szemközt
               csudás alaku, örök jéghegyeket és sziklákat képező hófehér fellegek emelkedtek,
               gyorsan s fenyegető súlylyal ereszkedvén lejebb és lejebb.</p>
					<p>Valamint két ellenséges tábor - rohantak a setét és fényes fellegek egymás ellen, s
               azon perczben, midőn szárnyaik összevegyültek, mintha az ég villámütegei egyszerre
               lángot kapnának, egy iszonyu ropogás jelentette a kitörő vészt, mellyhez hasonlót
               ember emlékezete óta a szegediek nem láttak.</p>
					<p>A föld látszott rengeni, a fellegek szakadozni, mintha az itélet napja lenne
               jelen.</p>
					<p>Pár perczczel azután az ég csatornái megnyiltak s rémitő zápor - sűrű jéggel vegyülve
               ömlött az egész határra.</p>
					<p>A máglyák rövid pillanat alatt el voltak oltva, a lángokat vizzuhatagok váltották
               fel, s a nép mint egy varázstól űzetve szétszaladt, védelmet s menedéket keresni.</p>
					<p>Ugy-e - ugy-e, uraim, szólt Szlovenics a mellette sietve haladó tanácsbeliekhez:
               igazam volt, mikor a boszorkányokkal elhitettem - hogy 7 órakor fog az itélet
               végrehajtatni, s aztán 6 órakor a máglyákra köttettem őket s tüzet adattam alájok? -
               Ime, most üti el a toronyóra a hetet, s a vihar s fergeteg nyakunkon van! - De
               elkésett a sátán a viharral, s miénk a győzelem!</p>
					<milestone n="2" unit="endSubChapter"/>
				</div>
				<div type="chapter">
					<head> A VŐLEGÉNYEK. </head>
					<milestone n="1" unit="startSubChapter"/>
					<p rend="head"> I. </p>
					<p>Láttuk Szlovenics urnak utóbbi szavaiból, hogy a vihart, melly Szeged határa fölé
               borult, egyenesen a boszorkányoknak tulajdonitotta. Ha e lángészszel többször
               találkozandunk, nem fogunk ezen legkevesebbé is bámulni; egyébiránt a véletlen, e
               szülő anyja a balhiedelmeknek, itt is, mint annyi más alkalommal, kezére dolgozott a
               babonás hitnek s igazolni látszott a nép ferde fogalmait az elemek kormányáról.</p>
					<p>Harmad nappal a boszorkánymesterek és boszorkánynők eleven elégettetése után
               Szlatinay reggel felkereste ifju barátját, a derék ideiglenes várparancsnokot.</p>
					<p>Épen azon pillanatban, mikor kezét az ajtó kilincsére tette, ez felnyilt s azon két
               szerfelett csinos, de halvány ifju, alig 23 - 24 éves lépett ki, még pedig - miként
               félreismerhetlenül észre lehetett venni, - a legnagyobb felindulásban.</p>
					<p>Viszonlátásra! szólt ezeknek Argauer, kit Szlatinay az inkább kirohanó, mint kilépő
               ifjak mögött megpillantott.</p>
					<p>A polgár, kinek már kalapja kezében volt, félrelépett, hogy helyet adjon s köszönt;
               de az ifjak semmi tudomást nem vettek róla, mintha nem is látnák.</p>
					<p>Kik voltak ezek? kérdé Szlatinay, miután a hadnagy szobájába lépett, s ez őt égő
               arczczal és szikrázó szemekkel, de hirtelen erőt vévén felindulásán - szives
               kézszoritással fogadta.</p>
					<p>A két ifju Mártonváry, felelt Argauer, kegyed nem ismeri őket?</p>
					<p>Atyjokat igen jól ismerem, viszonzá a polgár, de az ifjakat, kikről sokat hallottam,
               ma láttam először.</p>
					<p>Derék fiuk! mond Argauer: sajnálom őket.</p>
					<p>Borzasztó helyzet! jegyzé meg Szlatinay, miután a hadnagy kinálására helyet
               foglalt.</p>
					<p>Mit értett felkiáltása által a derék szegedi kereskedő, nem tudjuk; de mindenből
               látszik, hogy ez valami olly körülményre vonatkozott, mellyről már a két férfiu közt
               szó volt, s azért nem ereszkedtek bővebben e tárgyba.</p>
					<p>No barátom, mond a hadnagy rövid szünet után: tegnap csak pár pillanatig szólhattunk
               együtt, épen szolgálati ügyekkel lévén elfoglalva, mikor kegyed ajtót nyitott reám,
               szóljon, látta-e védenczemet?</p>
					<p>Épen most jövök Márkus atyától, mond Szlatinay: a fiu magához tért s valamivel
               nyugodtabb.</p>
					<p>Örülök, felelt Argauer, s mihelyt pár szabad órát nyerhetek, magam is meglátogatom;
               igen nyugtató, hogy olly jó kézben van, mert én első látás után sokat tartok az öreg
               szerzetesről.</p>
					<p>Méltán, mond Szlatinay.</p>
					<p>Most van időnk s kegyed, remélem, nem olly futtában jött mint tegnap, mulathat nálam
               pár órát, ugy-e? - s elbeszéli nekem, mi annyira érdekel, mind azt, a mit a Futaky
               leányokról, szegény öreg Rózsa Dánielről és Futakyról tud; nem mondhatom mennyire
               érdekel mind ez.</p>
					<p>Mártonváryék e részben többet mondhattak volna kegyednek mint talán én is.</p>
					<p>Nem lehet most azokkal beszélni, barátom, viszonzá a hadnagy: azok előtt most csak
               egy tárgynak van érdeke.</p>
					<p>Szlatinay sohajtott. - Nem bánom, szólt azután, elmondom kegyednek mind azt, a mit
               tudok vagy hallottam.</p>
					<p>* * *</p>
					<p>Történetünk folyamára nézve könnyebbségül szolgáland, ha a derék Szlatinaytól
               átveszszük elbeszélői szerepét s kissé rendezettebben s félbeszakasztás nélkül
               előadjuk, mind azt, a mit Argauer azon pár óra alatt megtudott, mig Szlatinay nála
               mulatott.</p>
					<p>De mielőtt ezt tennők, mondjunk pár szót az ifju Dugonicsról, kivel életének olly
               nehéz, olly megható órájában találkoztunk először - és utóljára, mert történetünkben
               nem jő többé elő.</p>
					<p>Márkus atya, miként láttuk, a gyerkőczét magával vitte. Szegénynek semmije sem
               maradott, mert anyja birtokát, miként minden boszorkányét és boszorkány-mesterét, a
               városi hatóság lefoglalta. - Márkus atya a kolostorban növelte őt, hol rokonai által
               is segittetett egygyel mással a feltünő képességü ifju, ki, ha történetünkből eltünik
               s abban nem szerepel, hazánk ismeretesebb férfiai közé tartozik, mint a ki
               szerencsétlen anyjának rémitő halála után - lemondván a világról s annak minden
               hiuságról - igen fiatalon még a kegyes oskolák szerzetébe lépett, s később nem csak
               nemes jelleme s társalgásának kelleme, hanem a honi irodalomban számos és az időben
               igen olvasott munkái által - szerzett magának méltánylatot, hirt és olly nevet, melly
               a szegediek előtt ma napig is becsben tartatik, mint szintén a szerzetben, mellynek
               egyik legjelesebb tagja volt.</p>
					<p>* * *</p>
					<p>Szlatinay előadási rendét is némileg változtatnunk kell, hogy gyakori visszatérések
               szükségét kikerüljük.</p>
					<p>Alsó Magyarországon, nem távol Szeged-városától egy szép nagy helységben, mellynek
               nevét elhallgatjuk, egy - az egész vidéken igen ismeretes és tisztelt család élt, a
               Mártonváryak - miként őket itt álnéven emlitjük, történetünk természete megkivánván
               az ildomok megóvását s következőleg nehány névnek és körülménynek változtatását, a
               nélkül hogy ez által eseményeink elbeszélése hiányt szenvedjen.</p>
					<p>Ha e név - a valódit értjük - nem tartozott a történetileg hiresek közé, igen
               tévednének azok, kik ezt a társaság alsóbb rétegeiben keresnék. A Mártonváry tehetős
               régi nemes család volt s némileg a nevezetességek közé tartozott. - Két dologról
               voltak a Mártonváryak hiresek: először, hogy tagjai rendkivüli öregséget értek el,
               másodszor, hogy egyről egyig jó gazdáknak tartattak s a falusi élet olly kedvelőinek,
               mikép ha kénytelenek lőnnek egy vagy más bajokban városba menni, alig várták a
               szerencsés pillanatot, mig ujra otthon, falusi lakjaikban, szomszédok s többnyire
               kellemes családjuk körében lehettek.</p>
					<p>Tudós vagy csak igen mivelt ember egy sem volt köztök; de annál több józan eszű és
               tevékeny. Őket a vidékben becsületes és gyakorlati élet embereinek tartotta
               mindenki.</p>
					<p>Kevesebb birtokkal, mint a leggazdagabb osztály az országban, a vendégszeretetet
               nagyban gyakorolták, s házuk soha, vagy ritkán volt vendégek hiján; még ama zaklatott
               korban is, mellyet az akkori ivadék átélt, az életet napokra, nem évekre számithatván
               előre s használván, mit pillanat és szerencse igér vagy nyujt.</p>
					<p>Igy ha Bécsben senki sem tudott rólok semmit, Magyarország azon vidékein, hol éltek,
               igen ismeretes és rokonszenves volt e név. - E családban találkozunk legelébb egy
               fiatal lovas tiszttel, ismeretes német családból, kit Felsenthal grófnak fogunk
               nevezni.</p>
					<p>Az ifju gróf szülői halála után, kik két év alatt átköltöztek oda, hol minden esetre
               jobb dolguk van mint itt a földön, egyetlen örökös lévén, egyszerre roppant
               jövedelemnek élvezetébe jött; de mivel szigoruságáról ismeretes atyjának életében
               kevés szabadsággal birt, az első fájdalom után, mellyet neki főleg anyja halála
               okozott, nem tudott betelni a világgal s szerette volna azt egyik végétől a másikig
               átkalandozni. Ez okozta, hogy a katonai szolgálatról is le akart mondani, mi később
               meg is történt.</p>
					<p>Több magyar urak és nők megfordulván szülői házánál, az ifju grófnak alkalma volt
               számos ismeretségeket tenni s igy első gondolatja lőn, az előtte még ismeretlen
               Magyarországnak azon részét feljárni, hol azok laktak. Választás vagy véletlen
               Batthyány Ferenczczel vezette őt össze. Ez élénk életvidor ifju volt, körülbelől
               Felsenthal korában s mint egyedüli fiu, özvegy anyjának kegyencze lévén, kedvére élt
               s azt hozta a házhoz, ki neki tetszett. Anyja mindenkit szivesen látott, ki iránt
               szeretett, sőt bálványozott fia rokonszenvet mutatott.</p>
					<p>Felsenthal azon emberek közé tartozott, kiknek nem kell más ajánlólevél mint mellyel
               a természet megajándékozta őtet, érdekes külső, kedveltető mód, vidorkedv. Barátjának
               az ifju Batthyánynak ajánlása nélkül is tehát - a kedélyes öreg asszonynak
               megnyerhetendé jó indulatát.</p>
					<p>Mihelyt a kastélyba megérkezett s ott a legelőzőbb fogadtatás után magát egészen
               otthonosnak találta, a két ifjunak nem járt egyébre esze mint arra, mikép kellessék
               az együttlét kellemes óráit és napjait legjobban felhasználni.</p>
					<p>Igy történt, hogy nem csak Batthyányék házánál is a megszokottnál még több s ezek
               közt számos hölgyvendégek társaságában kedves órákat töltöttek, hanem az ifjak, ha
               otthon pompásan kimulatták magukat, hoszán szélén vették a megyét s nem egy szives
               magyar házhoz nyitottak be.</p>
					<p>Mártonváry István, mintegy 36 éves férfiu, ki a Batthyányék egyik birtokától nem igen
               távol lakott, volt egy azok közől, kiknél az ifjak gyakran megjelentek ennek nagy
               örömére; mert maga is még ifju lévén, a szeretetre méltó vendégek, kik mindenüvé jó
               kedvet hoztak magokkal, megtetszettek neki, főleg Felsenthal.</p>
					<p>Ha őszinték akarunk lenni, meg kell vallanunk, hogy a két ifjut nem annyira a derék,
               kedélyes Mártonvárynak szeretetre méltósága vonta a házhoz, hanem egy más könnyen
               megfogható ok. Mártonváry csinos, jól rendezett háza valódi virágos kertje volt a
               legszebb hölgyeknek. Ötöt lehetett ott számitani, a nélkül hogy bár ki el tudná
               hirtelen határozni, mellyiket választaná, ha illy választás megengedtetnék.</p>
					<p>Mártonváry István egyike a legszebb férfiaknak megyéjében, 18 éves korában vett egy
               fiatal, 19 éves s igy magánál egy évecskével idősb özvegyet nejül, kinek két kis
               leánykája volt, egy három s egy két éves, Mártonváryt pedig neje mindjárt egyesülésük
               után egy évvel egy, s két évvel más leánynyal ajándékozta meg. - Ezek tehát, ha a
               családatya korát 36 évre számitjuk, most már mind eladó leányok voltak, régi magyar
               szólás szerint, sőt a legidősb már a 20 évet meghaladta.</p>
					<p>Fiu csak egy volt a háznál s akkor, midőn Felsenthal ott megjelent, csak 5 éves,
               bálványa egyébiránt atyjának, anyjának, nővéreinek, kik összesen mindent elkövettek
               a kis házi zsarnokból a legkiállhatlanabb rémgyereket nevelni, ki 5 éves korában
               azon teljes meggyőződéssel birt, melly közös az elkényeztetett ölebecskékével, hogy
               tudniillik az egész világ csak érette létezik, és senkinek sincs egyéb gondja, mint
               szolgálatára lenni. Szerencsénkre e fiucska észrevétlen tünik el elég változatos
               történetünkben.</p>
					<p>A felebb emlitett 4 - s mondjuk ki, szebbnél szebb hajadonokhoz, a kedves házinő
               teljes joggal számitandó, mint a ki még egynek tartatott a legszebb nők közől messze
               vidéken.</p>
					<p>Ürügyül természetesen a két ifju nem használta a hóditó s delejes erejű valóságot,
               hanem egyik mint jó ismerő, másik mint ennek barátja jött, részt venni a megye által
               intézett vadászatban, az akkor rémitően elszaporodott és seregestől járó állatok
               ellen, melly vadászatnak kormányzója és rendezője nem volt más mint Mártonváry
               István, ez időben a leghiresebb vadász Alsó-Magyarországon; vagy más ehez hasonló
               okon s alkalommal.</p>
					<p>A leánykák nyájasak és vidámak voltak, a gazda szives, az idő tehát Mártonváryék
               kellemes, tágas mezei lakában - felségesen eltölt.</p>
					<p>Felsenthal csak azon csudálkozott, hogy illy embernek s illy családnak eddig hirét
               sem hallotta. Batthyány pedig pár látogatás után észrevette, hogy barátja a szép
               Évába, a hajadonok egyikébe szerelmes. Nem első dolga ugyan, de ez uttal komolyabb
               minden eddigi mulékony szerelmi viszonyainál.</p>
					<p>Ha a két fiatal uracsnak a szives gazda s gazdasszony s a szép hajadonok
               megtetszettek, nem lehet tagadni, hogy Felsenthal az egész család szivét megnyerte
               egyen kivül, s ezen egy, szerencsétlenségére épen Mártonváry Éva volt, Mártonváry
               idősb édes leánya.</p>
					<p>Miként történt, hogy az első látogatás után nem több mint nyolcz hét mulva Felsenthal
               és Mártonváry Éva közt a jegyváltás véghez ment, megtudjuk nem sokára.</p>
					<p>A vidéken senkinek sem volt a házasság ellen kifogása, bár mindenki óhajtandá, hogy a
               szép leányok a hazába maradjanak. Az anyák rendkivüli szerencsét láttak abban, s
               nincs okunk a Mártonváry szülők gyengeségét titkolnunk, hogy a kérőnek első szavára
               igent mondottak. Évát a cselédek sirni látták, de nem ellenkezett, miként a legtöbb
               hajadon, ha gazdag szép és ifju ember kéri meg őket s arany hegyeket igér.</p>
					<p>Felsenthal fiatal nejét Bécsbe vitte s ott annak nem lehetett férje ellen panasza.
               Szives, előző maradott iránta mindig, s ha szép fiatal nejét azon felsőbb körökbe nem
               vezette, mellyek egykor házánál igen is gyakran mulattak, ez a fiatal nőnek inkább
               kedve szerint mint ellen történt. Eddig, mikép látjuk, a dolog mindennapian folyt,
               tehát a legjobban, mentten hevélyek és közesélyektől.</p>
					<p>Éva, mint minden magyar hölgy, rendkivül hamar bele tanult a nagy uraságba s rokonai
               elég igazságtalanok voltak őt büszkének s hiuskodónak találni csak azért, mert háza
               fényesebben volt elrendezve az övéknél, mert nem pipázhattak a férfi látogatók minden
               szobában vagy vetközhettek ingre nyárban ebéd közben.</p>
					<p>Otthon a helységben Évát csak a grófnő czimen emlegették, s ha Mártonváry nem sok
               fontosságot tulajdonitott e czimnek, annál nagyobb becse volt előtte a vagyonnak,
               melylyel veje birt s a szép fegyvereknek s hires ebeknek, mellyeket ettől név- és
               születés napokon kapott ajándékba.</p>
					<p>Felsenthal meglátogatta neje szülőit nem sokára összekelése után, kilépvén a katonai
               szolgálatból, az udvarnak állitólag nagy visszatetszésére. Mártonváryéknál - bár alig
               tudták helyét találni, annyira szerették őt, valami különös elfogultságot vett észre,
               mellynek szükségkép megfejtését kell adnunk.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>Mielőtt Felsenthal a Mártonváry családdal megismerkedett, egy szerény ifju jelent meg
               igen gyakran a háznál.</p>
					<p>Ez tehetős szegedi polgárnak Futaky Ferencznek fia volt - Sebestyén. Mindenki
               állitása szerint jól készült ifju, szerény, józanabb, mint az időben legtöbben, de a
               kit a nagy függés, melly alatt neveltetett, félénkké és tartózkodóvá tett.</p>
					<p>Az ifju s a szép Éva közt szerelmi viszony keletkezett, melly ellen a szülőknek
               egyelőre nem volt komoly kifogásuk. A Futaky család hir szerint s miként azt Futaky
               Ferencz nem egy alkalommal erősitette, nemes eredetü volt, ehez járult az ifju
               Sebestyén atyjának nagy, bár rejtett vagyona, mi igen elfogadható vőnek láttatá őt.
               Mártonváryak mind a mellett nem nagyon örültek leányuknak e tervezett szövetségén.
               Mondjuk meg miért?</p>
					<p>Futaky az egész vidéken olly embernek tartatott, kivel nem jó közeli viszonyban élni.
               Nem csak fösvénysége, hanem hirtelen fellobbanó - s a mi illy esetben ritka - még is
               tartós haragu s bosszuállásában kielégithetlen természete okozták, hogy Szegeden
               egyetlen barátja sem volt és igen számos ellenségei. Ha Futaky Ferencz - mikép
               mondtuk - fösvény volt s annyira megvont mindent magától, hogy házának majdnem
               szegényes tekintete lőn - két tárgyra nézve nem kimélte a pénzt, sőt avval néha
               pazarul bánt. E két tárgyak egyike fia volt, az egyedüli élő lény, kit e hideg,
               elfásult természet szeretett a maga módja szerint, de a bálványzásig. - Szigoruan
               bánt ugyan vele s a ki külsőségekről itélt csak, azt hiendé, hogy szint olly hideg
               fia - mint mások iránt; de ez itélet csalt, mert Futaky fiát, mihelyt az a szükséges
               éveket elérte, a némethoni tanodákba küldötte. Ott állitólag az ifju jobban el volt
               látva mindennel mint a legelőkelőbb házakból született ifjak, s tanitói a csendes,
               nyilt és szorgalmas ifjut megkedvelték.</p>
					<p>Atyja maga kisérte el fiát Göttingába, hol ez időben, miként azt krónikáink is
               tanusitják, több magyar és szász ifju végezte tanulmányait. Futaky Ferencz, ki otthon
               fiát egy medve bőrön hálatta minden egyéb készület nélkül és foltot rakatott foltra
               öltözetére, Göttingába olly készülettel vitte s élelmezésére olly összeget adott,
               hogy fiát dúsgazdag házból származott ifjunak tartották. Mind a mellett feljárván a
               tanitókat, fia irányában a legnagyobb szigort ajánlotta, mire egyébiránt legkisebb
               szükség sem lőn.</p>
					<p>Egy más ellenmondás - tetszhető tudniillik - mert mélyebb lélektan arra a
               meggyőződésre vezet, hogy valódi ellenmondás semmi jellemben nincsen - az volt, hogy
               Futaky Ferencz, ha valamit kiakart vinni, mi büszkeségét, mert büszke volt nagy
               mértékben, vagy más hajlamát s szenvedélyét legyezte, nem kimélte a költséget.</p>
					<p>Ez oka, hogy Szegeden ollyan embernek tartatott, kinek semmi sem lehetetlen, ha
               valamit igazán akar.</p>
					<p>Igy rövid vázlatát adván az atya és fiu jellemének, nem szükség mondanunk, hogy
               Futaky Ferencz a gazdag s jó hirü Mártonváry házzali szövetségnek örült, de
               büszkesége nem engedte, hogy egy lépést is tegyen fia előnyére. Sebestyén, kit a
               külhonban töltött évek, ha módjában simábbnak is tették, el nem idegenitették
               semmitől, mi honi, atyjában nem találta ugyan azon nyers, mondanánk durva szigort,
               mellyet az üdvösnek hitt fia nevelésére, mig ez gyermek volt, de mind a mellett nem
               is tapasztalt semmit, a mi szivélyhez vagy bensőséghez hasonlitna.</p>
					<p>Futaky Ferencz, mint minden kétértelmű jelemmel biró ember, titkolódzó és gyanus
               volt; minden szeretete mellett fiában, élesen szemmel tartotta őt s a nyilt közlő
               ifjut lassanként szintolly zárkozottá ügyekezett nevelni, minő maga volt. A fiu sehol
               sem érezte magát roszabbul, mint épen atyjánál s ha meg nem változott, oka az, hogy
               minden alkalmat felhasznált olly kevés időt tölteni Szegeden s atyja látogatlan
               házában, mint csak lehet. Mártonváryékkal a családnak pár fiatalabb tagja által jött
               ismeretségbe, s a kedélyes vidámság, melly a házban napi renden volt, s a derült,
               barátságos emberek, kik a házban megfordultak, okozták, hogy az ifju egészen más volt
               Mártonváryéknál mint atyja házánál. Mi az anyai gond, nem ismerte, 5 éves korában
               veszitvén el anyját; hölgyekkeli viszony szint olly idegen volt előtte, nővérei nem
               lévén. Mártonváry Éva lőn, ugy szólván, az első leány, ki iránta szivességet
               mutatott; nem csuda, ha a kissé szótlan s társaságban némi feszélylyel mozgó ifju -
               halálosan bele szeretett a hölgybe, ki maga részéről nem érzett ugyan semmit a
               szenvedélyhez hasonlót, de az ifjut jó embernek tartotta s ki iránt szembetünő
               rokonszenv keletkezett szivében.</p>
					<p>Mindezt Futaky hallgatva engedte történni; ha a Mártonváryakról szó volt, sok
               méltányossággal nyilatkozott rólok, mi az ifjut annál inkább meglepte, mivel atyja
               ritkán hagyott hajszálnyi becsületet máson, s nála a hévmérő, melly szerint másokat
               itélt, mindig a kisebb vagy nagyobb haszon volt, melly reá magára háramlott.</p>
					<p>Ollykor holdakig, évekig valami nemét a jó indulatnak tanusitotta mások iránt, azután
               egyszerre sarkon fordult s ajtót sem nyitott rájok, másokat vonván az előtérre - kik
               pillanatra inkább feleltek meg érzésének s érdekének.</p>
					<p>Futaky Sebestyén tehát nem érzett sem kedvet, sem bátorságot, illy jellemü atyja
               iránt nyiltnak lenni, s csak akkor, mikor már Mártonváry Éva és közte vallomásokra
               került a sor, s a leányka hajlandónak látszott vele szövetkezni, merte félénken s
               távolról atyjának értésére adni, miben jár s minő reményei vannak.</p>
					<p>Atyja minden várakozásán felül csendesen szólt: Anyádról elég birtok maradt rád, van
               egy jó házad Szegeden, pár tanyád a határon, mindig adhatsz ebédet nődnek, attól
               pedig ki fog az estebéd telni. - Én helyben hagyom választásodat; valamivel magam is
               megsegitem gazdaságtokat, holtom után pedig marad annyi, mivel pár gyermeket - ha
               nem lesz sok - tisztességesen felnevelhettek.</p>
					<p>Csak miután Sebestyén atyjának e nyilatkozatát vette, merte Évát megkérni
               szülőitől.</p>
					<p>Mártonváryék nem ellenkeztek; de nem mutattak semmi különös elragadtatást a gazdag s
               mivelt vőre. Mert hogy atyja rendkivüli vagyont szerzett magának össze, mindenki
               tudta; s a bérlet és bérelet utja, mellyen ez történt, becsületesek közé tartozott s
               nem engedett kifogást; de voltak sokan, kik azt hitték, hogy Futakynak két más utja
               is van pénzt szerezni, minőkkel az emberek, kik azokat követik, nem szoktak
               dicsekedni. Ezek egyikét uzsorának hitték, - hitték, mondjuk, mert bizonyost e
               részben senki sem tudott; a másikát, bocsánatot kérünk, ha megnevezzük, tartván
               attól, hogy hitelt nem nyerünk, mivel ez egyenesen a sátán segélye volt, ki ez időben
               sok gonosznak bűnbakja lőn s elég idegen csínyt emelt átalvetőjében.</p>
					<p>Az életben több végzetes van, mint az ember gondolja; talán illy végzetes
               körülménynek mondhatjuk azt, hogy Sebestyén épen azon időben, mikor Felsenthal
               többször fordult meg Mártonváryéknál, lázban szenvedett s kénytelen volt ágyában
               lesni a jobbulás pillanatát.</p>
					<p>Épen először kelt fel ágyából, midőn arájának egy levelét vette, mellybe a jegygyűrű
               volt zárva. A szép Éva udvarias és kimélő szavakban tudatta vele szándéka
               megváltozását s gyűrűjét visszakérte.</p>
					<p>Mikor az urfi a levelet vette, atyja a városházánál volt; Mártonváryéknak egy cseléde
               hozta a szerencsétlen levelet lóháton és a választ sürgette. Sebestyén elmerevült,
               midőn azt végig olvasta; nem akart szemeinek hinni, nem birta gondolatit rendezni s
               érzett valamit magában, mi őrültséghez hasonlitott.</p>
					<p>Első gondolatja lőn, mit hevében félreértésnek hitt, személyes jelenléte által
               tisztába hozni; de ezen eszme sem volt elméjében rendezett alakban; gomolygott
               fejében minden, mint a reggeli köd. Pillanatra düh kapta meg, kérdőre akarta a
               hűtlent vonni s fegyveres kézzel elégtétet kérni minden Mártonvárytól egyenként a
               sértésért, mellyet hogy meg nem érdemlett, érezte magában.</p>
					<p>Mig a cseléd a külső szobában várt a feleletre, hallotta hogy az ifju gyors léptekkel
               jár fel s alá, végre az ajtó megnyilt, és Sebestyén egy papiros csomagot, nem levelet
               adott az inas kezébe, hogy azt mint választ vigye vissza.</p>
					<p>Egy fél óra mulva Futaky Ferencz visszatért, az első, a kit talált, egy meghitt
               cselédje volt, ki a legnagyobb ijedtség kifejezésével arczában sietett eléje s
               felkiáltott: Siessen a nemzetes ur, az urfi megbolondult!</p>
					<p>Megbolondult! mond Futaky Ferencz mogorván, mert nem a legjobb kedvvel tért haza: ha
               megbolondult, majd rendbe hozom fejét! épen jó kedvemben talál.</p>
					<p>E feleletből látszott, hogy Futaky az inas jelentésének horderejét nem is gyanitotta
               s szavainak más értelmet adott.</p>
					<p>Mikor a szobába benyitott, fiát a pamlagon találta halványan mint a halált, de
               szikrázó szemekkel s olly kifejezésével a dühnek, melly tajtékot gyüjtött ajkai körül
               s ökleit szoritotta össze.</p>
					<p>Futaky meghökkent, sohasem látta igy fiát; sohasem álmodta, hogy az valaha illy
               haragba jöhessen, szelid természetét ismervén. De mivel maga is e napon fel volt
               indulva - mi igen gyakori eset volt nála, haragosan s nyersen kiáltott fiára: mi
               bajod?</p>
					<p>Te se vagy jobb a többinél! kiáltott reá Sebestyén, öklét fenyegetve emelvén fel: de
               majd közitekbe esem, mint a villám az égből.</p>
					<p>E szavak után arczának kifejezése megváltozott; az átmenet dühből szelidségre, sőt
               valami öntudatlan kábult kifejezésre olly rögtöni volt, hogy Futaky Ferencznek lábai
               a földbe gyökereztek, s a harag hangja, mellyel fiára akart riasztani, torkán
               rekedt.</p>
					<p>Nem volt több kétség, az ifju megőrült! - hiányzott minden összefüggés beszédében;
               egy tárgyról a másikra ugrott át, s atyja talán sokáig meg nem tudta volna, mi
               történt, ha Évának levelét, melly még az asztalon hevert, meg nem pillantja.</p>
					<p>Kitöl jő e levél? kérdé az öreg szeliditett hangon s a levél után nyulva.</p>
					<p>Mihelyt az ifju atyja szándékát látta, a levélre tette öklét, s kihivó hangon szólt:
               e levél az enyim - senki se nyuljon hozzá, kinek élete kedves!</p>
					<p>Futaky Ferencz nem ijedt meg hamar, azért kevés tudomást vévén e fenyegetésről,
               szilárd hangon szólt: add ide a levelet, parancsolom!</p>
					<p>Parancsolod? kérdé az ifju majd nem félénk hangon: azután leemelvén kezét a levélről,
               visszahanyatlott a pamlagra.</p>
					<p>Mig Futaky a levelet végig olvasta, az ifju maga elé nézett, mintha őt semmi sem
               érdekelné.</p>
					<p>Futaky Ferencz azonnal látta, mi történt s gondolván hogy fiának illy felingerült
               állapotjában több hatással leend a vigasz és remény pár szava, mint minden egyéb,
               amit tehetne, az elolvasott levéllel kezében fiához közeledett s szeliden szólt:</p>
					<p>Sebestyén - e levélből látom zavarodásod okát; légy férfiu! térj magadhoz, az egész
               félreértés, ugy hiszem, s ha több, megvetést idézhet fel, nem elcsüggedést. - De
               megnyugtatásodra magam elmegyek Mártonváryékhoz - s kérdőre vonom őket.</p>
					<p>Ah! kiáltott fel az ifju vidámon, felugorva a pamlagról: uram atyám velem jő? helyes,
               ott leszünk a lakadalmon, én elveszem a két ifjabb leánykát, uram atyám a két
               idősbet! E szavakra Sebestyén ugrálni kezdett a szobában mint eszeveszett, azután
               hirtelen mint a villám, a düh ragadta meg s felrántván az ablakok egyikét kiugrott
               azon.</p>
					<p>Szerencsére a ház nem volt emeletes s az ablak alig egy ölnyire a földtől: mind a
               mellett atyja egy fájdalmas kiáltást hallott s midőn az ablakhoz rohant, látta hogy
               fia nehezen vergődvén fel a földről, egyszerre megfutamodik, orditván mint torkán
               kitelt: menjünk - hajts kocsis, sem ló, sem ostor nem a tied!</p>
					<p>Mig Futaky, az inas s pár cseléd kisiettek az udvarra s onnan szabadba, addig
               Sebestyén vihargyorsasággal rohant a téren át, hosszu uszályát a porfellegnek költvén
               fel lábai alatt.</p>
					<p>Épen hetivásár volt, melly a várt köröző roppant térnek egyik oldalát foglalta
               el.</p>
					<p>Az ifju egyenesen az ember tömeg fele tartott. A kik a téren járkáltak, nem tudták mi
               történt, hallván az ifjunak kiáltásait s látván hogy Futaky Ferencz és cselédei azon
               irányban futnak, merre az ifjut látták rohanni, azt hitték, hogy valami tetten ért
               tolvaj, a kit űznek.</p>
					<p>Ott, hol a nép az adók vevők körül gyülve lézengett, az ifjunak dühös futása
               hasonlóul figyelmet gerjesztett. De minden olly hirtelen történt, mikép senki sem
               volt tisztában magával, mit higyen, mit gondoljon.</p>
					<p>Sebestyén annyira előre haladott már, hogy őt utólérni lehetlen lőn; azokat pedig,
               kik utját állták, mint kévéket döntötte halomra.</p>
					<p>Nehány percz mulva azokra nézve, kik üldözték, eltünt az embertömegben s a
               porfellegek közt; de a vásárban rémitő zaj keletkezett.</p>
					<p>Az ifju futtában semmit sem tekintett - mindent, mibe ütközött, felforgatott s egész
               zenebonát keltet fel maga mögött.</p>
					<p>Tolvaj! gyilkos! zsivány! fogjátok meg! utját kell vágni! - s ehhez hasonló
               kiáltásokat lehetett hallani.</p>
					<p>Futaky cselédeivel a vásáros néphez érkezvén, egy-kettő, a ki ráismert, hozzásietett.
               Mindenki beszélt, kiáltott, szaladt, ugy tetszett, mintha az egész vásárt a forgószél
               kapná fel és sodorná magával azon irányban, merre a Tisza folyt.</p>
					<p>Ezen nem fog senki csudálkozni, ha megmondjuk, mi történt.</p>
					<p>Sebestyén a vásár közepéig jutván, egy lónak kantárát ragadta meg, mellyet valami
               suhancz vezetett, ki alkalmasint közelebbi helységből jött a vásárba. Sebestyén
               azonnal a lónak hátára vetette magát s annak oldalában mélyeztetvén sarkantyuit,
               mindent legázolt maga előtt, s egész sereg gyümölcs- és egyéb árusok és árusnék
               kiáltozva s káromkodva rohantak utána, a nélkül, hogy képesek lennének megállitni
               vagy utólérni.</p>
					<p>Sebestyén nem sokára kiért az embertömegből s egy utcza hosszában nyargalván, a
               Tiszához ért.</p>
					<p>Egy perczczel azután az elég magas partról épen egy malom irányában lovastól a vizbe
               ugrott.</p>
					<p>Mikor a legjobb szaladó tudniillik a suhancz, kinek lovára az ifju felkapott - s
               utána a tömérdek összecsődült nép a Tiszához ért, a ló a part felé uszott, de a
               lovasnak hire sem volt.</p>
					<p>Egy halász, ki közel a parthoz kis gunyhóban lakott, mondá, hogy az ifju ugrás közben
               a vizbe bukott s egyszer körülfordult vele a malom kereke, mellybe talán a halálos
               veszély perczében magához térvén - kapaszkodott, azután eltünt a vizben, mielőtt a
               molnárok a halász kiáltására a malomkereket megállithatták volna.</p>
					<p>Mit mondjunk többet, minden keresés, fürkészet sikertelen volt. Futaky ezreket igért
               annak, ki fiának életét megmenti, de hasztalan.</p>
					<p>Mindenből látszott, hogy a makacs szigoru férfiu a kétségbeeséssel küzdött s maga
               közel volt őrültséghez.</p>
					<p>Két nap mulva messze Szeged alatt vetette fel a Tisza a halottat.</p>
					<p>Mikor az egyedüli élő lénynek, kit szeretett, holtestét iszappal födve s irtózatosan
               felpuffadva Futakynak udvarába hozták, ez ágyban fekvő beteg volt, martaléka a
               legveszélyesb forróláznak s egészen eszméleten kivül.</p>
					<p>A szomszédok s cselédjei mosták meg s teritették ki a halottat, kire csak ruháiról
               lehetett megismerni egyelőre, mig a mosdás után semmi kétség sem maradt
               azonságán.</p>
					<p>A temetést is a város népésze s nehány tanácsos intézték el, ugy hogy mikor Futaky
               végre lábadozni kezdett betegségéből, fia már rég a temetőben pihent s egyszerü sirja
               felett egy fa kereszt emelkedett.</p>
					<milestone n="2" unit="endSubChapter"/>
					<milestone n="3" unit="startSubChapter"/>
					<p rend="head"> III. </p>
					<p>E pillanattól óta az eddig is mogorva alig 42 - 43 éves férfiu, még inkább elfásult,
               senki sem látta többé derültnek, soha mosoly nem lebegett ajkain.</p>
					<p>Háztartása a régi maradott, de az egész emberen látszott a bú s közönyösség
               hanyagsága. Lemondott mindenről s minden ismerőit, Rózsa Dánielt kivéve, kerülte;
               Mártonváryék neve nem jött többé ajkaira. Ugy tetszett, mintha maga s a világ közé
               egy széles folyót árkolt volna.</p>
					<p>Mióta fia meghalt, lassanként az évek folytával a rokonszenv és szánalom, mellyet
               minden nagy szenvedés előidéz, elvesztette erejét még a legjobb indulatu emberekben
               is Futaky iránt.</p>
					<p>Ezen embernek bánata azon haragos ellenszenves nemű volt, melly lassanként leöli a
               részvétet s szánalom helyett tartózkodást idéz elő. És miként ő kerülte az
               embereket, ugy Szegeden a polgárság s a hivatalbeliek nem szerettek vele véletlenül
               is összejőni.</p>
					<p>Mártonváryékra a fiatal Futaky halála renditő benyomást tőn. Ez Felsenthal
               egybekelése napján is valami feszültség által tünt fel, mellyet talán az egyetlen
               vőlegény szerelmi hevélyei közt nem vett észre, de a mi az egész násznépnek feltünt,
               s ha nem beszéltek róla, ha semmi kimélytelenség el nem árulta ennek okát Felsenthal
               előtt, ez azért van, mivel mindenki természetesnek találta azután a mi történt - a
               bús komoly elfogult hangulatot a háznál.</p>
					<p>Mártonváry Éva különösen ezen elfogultság hatalma alatt volt. Ő Felsenthalhoz
               szerelemből ment, mig viszonya az ifju Futakyval nem volt sokkal több, mint egy
               fiatal leányka számitása, ki szerényebb minthogy hosszas válogatás által merje
               szerencséjét koczkáztatni. - Mind a mellett már a jegygyűrű visszaküldésre is alig
               lehetett őt birni; mert Éva Felsenthalnak nyilatkozata után is kész leend magát
               feláldozni, hogy szavát tartsa, ha azok, kik szerelmét a feltünő uj kérő iránt
               kitalálták, nem követtek volna el mindent, őt arra birni, hogy ama levelet
               megirja.</p>
					<p>Mikor a Szegedre küldött inas, gyűrűje helyett a papiros csomagban két gyűrűt hozott
               vissza, Éva megrezzent. Ugy tetszett neki, mintha Sebestyén ezen egyszerű tettében
               valami előtte megfejthetlen szándék volna, melly méhében egész életszerencséjét vagy
               szerencsétlenségét hordja. Mintha a gyűrűk egyike mint örökös szemrehányás állna
               előtte, eszébe juttatván hűtlenségét; mert hiszen bár mi oka lett is legyen
               visszavonulásának, nem lehetett azt egyébnek, mint hűtlenségnek nevezni.</p>
					<p>Mind ez később valamennyire háttérbe vonult. Éva elköltözvén a szülői háztól s
               ismerői köréből, férje oldalán enyhűlni látta azt, a mit, nem tudjuk, fájdalomnak,
               megbánásnak vagy rejtett félelemnek s égető szemrehányásnak nevezzünk-e.</p>
					<p>Felsenthal nőszülése után mintegy öt hónappal tudta meg az eseményt voltaképen.
               Halotta ugyan s nem egyszer Futaky nevét, mint Éva körül szerencsétlen udvarlóét
               nevezni, s később azt is, hogy az ifju megőrült s őrültségében a Tiszába veszett; de
               mint idegen hamar feledte e nevet, s az egész nem látszott előtte fontossággal birni,
               nem sejtvén a szerencsétlen ifju őrültségének valódi okát; Éva a gyűrűváltást
               kiméletből elhallgatta előtte.</p>
					<p>Mártonváryéknál az esemény élesebb szinekben edzette be magát. Magokat - és nem ok
               nélkül - vádolták inkább mint Évát. A szerelem nem ismer törvényt, minden mentség a
               leányka mellett állt, szülői segitettek a megkötött szövetséget felbontani s igy a
               vád, hogy egy fiát bálványozó atya egyetlen gyermekének halálát közvetve okozták,
               fájdalmasan gyötrötte mind Mártonváryt magát, mind nejét. A család fiatalabb része
               könnyebb vállra vette a dolgot. Mondtuk, hogy Felsenthalba az egész ház szerelmes
               lévén, Évának elég tanácsadói voltak. Szóval hol sok a bűnös, kevesebb bűnsuly jut
               egyre egyre. - De volt, mi a család fiatal részének emlékezetében sem hagyta egészen
               kialudni szegény Sebestyén esetét.</p>
					<p>Azon pillanat óta mikor e rémitő hir Mártonváryékhoz jött, a ház megváltozott. Minden
               társaság, lakoma, minden vigalom ollyan lőn, mintha a szoba valamellyik szögletében
               fekete halotti lepelben ülne az ifju, kinek nagyon és mélyen kellett szeretni, mivel
               a kiábrándulás eszébe s életébe került. De egyéb is volt tul e visszaemlékezésen, mi
               a régi derült kedvet Mártonváryéknál megzavarta - ha nem mindjárt is, de később.</p>
					<p>Mintha valami isteni büntetés nehézkednék házukon, pár évvel azután, hogy Sebestyén
               olly gyászosan végezte életét, egy szerencsétlenség a másik után érte
               Mártonváryékat.</p>
					<p>Szép ménesük megfoghatlan okon kezdett pusztulni, legszebb csikaik eldöglöttek, alig
               maradtak meg hámoslovaik.</p>
					<p>Igy pusztult el gulyája lassankint, szóval mindene, mit beruházásként tekinthetett.
               Alig telt el nap valami kedvetlen hir nélkül. Pár évnek gazdag termése a lángok
               áldozatja lőn, a nélkül hogy valaha a bűnösnek, ha illy létezett, nyomára
               akadnának.</p>
					<p>Mártonváryék annyi csapás után sem hagytak fel azon közmondásos tevékenységgel, melly
               ez ideig gazdaságukat hiressé tette a megyében, de a sok kár következtében lassanként
               eladósodtak s vagyonuk szembetünőleg és hirtelen kezdett alászállni.</p>
					<p>Eddig ért Szlatinay közléseivel, midőn az ebéd ideje közeledvén, félbeszakasztotta
               beszédét s felkölt.</p>
					<p>Hogyan, barátom, szólt a hadnagy: kegyed már készül? - hiszen még semmit sem tudok
               Rózsa Dánielről, igen keveset Futakyról, ki ha nem tévedek - Rózsa Dánielnek veje,
               legalább nekem ugy tetszik, hogy illyes valamit hallottam, de legkevesebbet szólt
               kegyed azokról, kik engemet leginkább érdekelnek - a szép Futaky leányokról.</p>
					<p>Mind ez összefüggésben van! szólt a polgár, s máskor folytathatjuk: de most távoznom
               kell, nem fogja családom tudni, hová lettem.</p>
					<p>Egy tapodtat sem megyen innen, barátom, szólt a hadnagy tréfás haraggal: itt nálam
               fog kissé szűken és katonásan ugyan, de még sem rosszul ebédelni, családjának pedig
               tüstint megizenem, hogy nálam van és marad.</p>
					<p>Szlatinay elnevette magát: hasztalan! szólt azután, kegyed a várparancsnok, nincs
               egyéb hátra mint engedelmeskedni.</p>
					<p>Valóban Argauer azonnal megizente Szlatinay családjának, hogy a jó polgárt ebédre
               marasztotta.</p>
					<p>Az egyszerű katonás ebéd nem sokára az asztalon volt, s miután azt Argauer kénytelen
               vendégével elköltötte, mindketten pipára gyujtottak s az egyik ablak közelében helyet
               foglalván, a hadnagy felkiáltott:</p>
					<p>Szlatinay, uram ettünk, ittunk, beszélgessünk már most: mit tud kegyed Rózsa
               Dánielről s a Futaky családról?</p>
					<p>Szlatinay rövid szünet után elkezdette előadását, s mi ujra átvévén szerepét
               elmondjuk körülbelől, mit a kiváncsi fiatal tiszt tőle megtudott.</p>
				</div>
				<div type="chapter">
					<head> FUTAKIRÓL VALAMI. </head>
					<p>Futaky Ferencz, ki - miként emlitni hallottuk - jelenben a szegedi városház
               börtönében fogva ült, mintegy három évvel azután, hogy Szeged végkép felszabadult a
               török iga alól, tehát 1678-ban született. Szüléi a török uralom ideje alatt
               Debreczenben éltek s mikor 1676 vége felé végkép visszaköltöztek Szegedre, házukat s
               földjeiket borzasztó elhagyottságban találták.</p>
					<p>Nehány év mulva azonban minden rendbe jött; a ház kiujittatott, a tanyákon a vidék
               legszebb béres marhái munkálták a hálás földet, s a Futaky ház a rendezettebbek és
               vagyonosabbak közé tartozott.</p>
					<p>Mondják, hogy Futaky Ferencznek atyja sokszor vivott a törökök ellen, miként a város
               gazdag levéltára többekről is tanuskodik, kik azon idő alatt, mig Szeged török uralom
               alatt volt, nem egy vitéz merénynyel tüntették ki magukat.</p>
					<p>Annyit bizonyosnak állitottak a szegediek, hogy a Futakyak sok török zsákmányt
               keritettek kézhez.</p>
					<p>A Szegedrei költözés nem sok szerencsét hozott a házhoz. Tudjuk a történetekből,
               mennyi szenvedéseken ment át a város, elnézve a háborgós idők pusztulásaitól, mert
               tudva van a dögvész, árvizek s rosz évek mennyire fogyasztották hosszas ideig
               népességét s vagyonát.</p>
					<p>Mikor Futaky Ferencz, kinek ifjuságát kénytelenek vagyunk történetünk érdekében, ha
               bár futólag is emliteni, a 18 évet elérte, az egész család dögvészben szenvedett;
               atyja s anyja áldozatja lőn az iszonyu mirigynek s az ifju életét nagy részt
               ugyanazon szegedi polgár Rózsa Dánielnek köszönhette, kit kevéssel ezelőtt elevenen
               elégettetni láttunk s ki Futaky Ferencz atyjával szoros barátságban élt.</p>
					<p>Egészsége helyreállván, Futaky igen fiatalon az akkori szorongó körülmények közt a
               törvényes óvások nem lévén napi renden, gyám és segély nélkül személyesen átvette
               szülői birtokát.</p>
					<p>Hálából inkább mint különös hajlamból 19 éves korában Rózsa Dánielnek magával egykoru
               s egyetlen leányát vette el s ipájának tanácsával élvén, birtokának kezelésében nem
               maradt hátra szülőitől, kik a vidéken a legjobb gazdáknak tartattak.</p>
					<p>Már első évben egy fia született Sebestyén, kinek gyászos végét hallottuk, de neje
               gyermekágyban halt meg, s a fiatal kissé könnyelmű özvegy nem akart többé
               nőszülni.</p>
					<p>Rózsa Dániel maga is tehetős ember volt, szép földekkel birt Szeged határában. Sokan
               azt állitották, hogy neki már akkor, mikor Futaky Ferencz megmentésében olly hiven s
               önfeláldozással eljárt, nem volt egyéb czélja mint leányának tehetős férjet
               szerezni. Átalában Rózsa Dániel kevés népszerüséggel dicsekedhetett. - Tudva volt
               róla, hogy fiatal korában orvosi tudománynyal foglalkozott, később pedig - nem sok
               szerencséje lévén e minőségben - gyógyszertárt állitott fel s orvoslásait azontul
               csak titokban űzte, saját készitményeit adván betegeinek, mellyek közt állitólag sok
               ollyan is lehetett, minőket orvosi könyvekben hijában keresnénk. - Szóval ha Rózsa
               Dániel nem volt minden képesség s tapasztalás nélküli orvos és gyógyszerész, de tudta
               az akkori emberek babonás hiedelmeit s csudás szerekbeni bizodalmát is kiaknázni.</p>
					<p>Később az évek reánehezedvén eladta gyógyszertárát egy fiatal szegedi orvosnak s
               egészen gazdaságának élt. Susogták Szegeden róla is meghittebb körökben, hogy
               megfoghatlan dolgokat tud, mellyeket nem lehet természetesen megfejteni. E
               beszédeknek oka egy-két képzelt beteg véletlenül szerencsés gyógyitása mellett az is
               lehetett, hogy Rózsa Dániel szeszélyből vagy hajlamból sokat foglalkozott avval, mit
               akkor magiának, bájtannak neveztek.</p>
					<p>De térjünk Futaky Ferenczhez vissza.</p>
					<p>Fiának halála után mintegy másfél évvel Futaky, Rózsa Dániel felügyelésére bizván
               birtokát, eltünt Szegedről.</p>
					<p>Sokan ugy vélekedtek, hogy fiának szerencsétlen halála távolitotta el őt s
               alkalmasint Debreczenbe költözött, szülőinek egykori hosszas tartózkodási helyére,
               hol azok egyébiránt szintannyi zaklattatásoknak voltak kitéve mint Szegeden - Később
               tudva lőn, mikép Futaky nincsen Debreczenben s Rózsa Dániel azoknak, kik vejéről
               tudakozódtak, azt mondta, hogy ez külföldre ment s ott megházasodott, egy német
               kereskedőnek Tübingában vévén el leányát.</p>
					<p>Mennyi volt ebből igaz, s minő különös szeszély vezette Futakyt épen Tübingába, a
               szegedieket nem érdekelte olly nagyon, hogy a dolgot fürkészszék, - Rózsa Dániel
               pedig nem volt sem közlő, sem nyilt ember, ha nem kérdeztetett - elő sem hozta
               vejét.</p>
					<p>Egyszerre Futaky Ferencz mint másodszori özvegy két leánykájával haza jött Szegedre,
               magával hozván Banda Örzsit, ugyanazon Banda Katinak, Jancsónénak, hugát - vagy
               öcsét, miként akkor mondották - kit olly bátran láttunk a máglyára fellépni.</p>
					<p>Miként került a csinos fiatal leány Futaky szolgálatába, később tudjuk meg.</p>
					<p>Mikor Futaky Szegedre visszakerült, leánykái két évesek lehettek legfeljebb.</p>
					<p>Ez idő óta csendesen élt, kettőzött hévvel folytatván gazdaságát. - Idejét Szeged és
               tanyái közt osztotta meg, ipájával s nejével jó egyességben élt, s őket gyakran
               látogatta meg.</p>
					<p>Két-három évben egyszer eltávozott Szegedről állitólag második nejének rokonságát
               meglátogatni Némethonban, de erről senki sem tudott bizonyost, s az egész dolog
               kevés embert érdekelt.</p>
					<p>Banda Örzsi Futaky házánál lakott, mint a leánykák felügyelője, vagy közszólás
               szerint, száraz dajkája. - Ha sokan közte s Futaky Ferencz közt szorosabb viszonyt
               gyanitottak, ezen nincs ok csudálkozni, s illy gyanu nem egy agglegényt vagy özvegyet
               ér, kinek házánál csinos némber lakik.</p>
					<p>A mi a leánykákat illeti, ezekre kevés gond fordittatott, szenyesen és rongyosan
               jártak s inkább hasonlitottak hamupepejkékhez - valami setét népmondában, mint olly
               tehetős ember gyermekeihez, minő Futaky. A szegedieket ez meg nem lepte, mert Futakyt
               fösvénynek tartották.</p>
					<p>A gyermekek az elhanyagoltatás daczára nevekedtek s szépségük korán fejlett ki.</p>
					<p>Márkus atya, megfordulván néha Rózsáéknál, rábirta őket és Futakyt, hogy a leánykákat
               tanitassák, mi hosszas unszolás után végre meg is történt, mindamellett hogy Futaky a
               gyermekeket képteleneknek nyilvánitotta arra, hogy valaha némi fokát a miveltségnek
               elérjék.</p>
					<p>Minő megfoghatlan volt e közönösség és hanyagság, annyira lehetett azt mégis némileg
               Futaky fösvénységéből indokolni; kevesebbé foghatták meg a szomszédok Futaky
               kegyetlenségét gyermekei iránt; azokat verte és éheztette, ugy hogy soványságuk
               mindenkinek feltünt s rajtuk nem egyszer lehetett a legdurvább bánás nyomait
               látni.</p>
					<p>A gyermekeket Szegeden mindenki ismerte; mert Futaky egészen Banda Örzsi
               felügyeletére bizván őket, ez, főleg ha Futaky tanyáján volt vagy épen utban, minden
               ismerőihez eljárt velök néha s félnapokig hagyta a gyermekeket sógorának, Jancsónak,
               ki még akkor élt, házánál.</p>
					<p>A gyermekek szelidsége s rendkivüli szépsége okozta, hogy őket nem egy házhoz
               szólitották be, jól tartották s megajándékozták. - A magyar nép házias, kedélyes s
               ritka helyt szeretik annyira a családi életet, de ritka helyt kényesztetik is el a
               gyermekeket ugy, mint szép hazánkban.</p>
					<p>Mikor a leánykák a 15-dik évet betöltötték, Futaky egyszerre - és senki sem tudta és
               foghatta meg, mi okon, - megváltozott irántuk. Csinos öltönyeket vett nekik,
               szelidebben kezdett velök bánni, kiképeztetésükre is élénkebb gonddal járult, mintha
               helyre akarná ütni, a mit elmulasztott s megengesztelni a szegény leánykákat a sok
               szenvedésért s nélkülözésért, mellyet házánál türtek eddig.</p>
					<p>Futaky Ferencz, mikor igy megváltozott gyermekei iránt, az 59-dik évet töltötte be;
               de egyszerű életmódja, az örökös mozgás és tevékenység okozták, hogy kora daczára,
               bár ez igen is észrevehető borozdákat szántott orczájára, egynek látszott a legépebb
               emberek közől. Ugy megülte lovát mint bármelly ifju, gazdaságában kifáradhatlan volt
               s képes az idő minden mostohaságait tűrni. Leányai szépségeikért hamar elhiresedtek
               nem csak Szegeden, hanem az egész vidéken; de a mi sok gyanitásra nyujtott alkalmat,
               az volt, hogy Futaky egyszerre azt kezdette beszélni, hogy a gyermekek nem övéi,
               hanem második nejének árván maradott testvérei, kiket ő könyörületből vett magához s
               neveltette őket saját költségére, miután szüleik elébb szerencsétlen béreletek által
               tönkre jutván elhaltak, s a két gyermek minden támasz nélkül maradott.</p>
					<p>Mennyiben egyezett ez Futakynak ismert fösvénységével s miként történt, hogy miután
               15 évig gyermekeinek mondotta őket, egyszerre Waldheim leányoknak kezdette nevezni,
               ezt senki sem foghatta meg. A szegediek azonban a szép Ágotát és Reginát most is csak
               Futaky leányoknak neveztek.</p>
					<p>Rózsa Dániel és neje nem osztoztak Futakyval rögtönözött szinváltozásában s csak olly
               hidegek és közönösek maradtak a leányok iránt, mint voltak.</p>
					<p>Különös az, hogy bár ezek Futaky állitása szerint iker-testvérek voltak, a kettő közt
               semmi legkisebb hasonlatosság nem létezett.</p>
					<p>Ágota éles finom vonásokkal birt, s holló fekete fürtökkel; setét szemében erély s
               önbizodalom voltak kifejezve. Regina ellenben szőke volt égszin szemekkel s vonásai
               ha nem is finomak, mégis kiállták a versenyt Ágotáéival.</p>
					<p>A két bájos teremtés rendkivüli vonzalmat érzett egymás iránt. Köztök soha nem
               létezett egyenetlenség s mintha mindkettejöket valami ismeretlen veszély
               fenyegetné, mellyben segélyt csak egymástól várhatnak, elválhatlanok voltak. Mindig
               együtt, mindig hasonlóul öltözve látták őket a szegediek. Ollyanok voltak, mint két
               fa, mellyek koronái eggyé válnak; - vágd ki az egyiket s megbontottad örökre az
               árnyas sátort, melly alatt egykor édesen pihenhetnél.</p>
					<p>Futakynak háza a vár terén földszint volt épitve, minden emelet nélkül, s a hosszú,
               tágas épitmény mögött kertecske is létezett, hol a Futaky leányok - mert mi is igy
               fogjuk őket nevezni - virágokat neveltek s az egyetlen nagy hársfa alatt, melly a kis
               négyszeg egyik szögletében emelkedett, óránként ültek munkával elfoglalva - egyszerű
               lóczán. -</p>
					<p>Mondtuk, hogy Rózsa Dániel Futakynak szomszédja volt; de ez az utóbbi években
               változott, mert az agg férfiu eladván roskadni kezdő házát, a tiszafelőli város
               részben vett egy mást magának, nem igen távol azon sajátos tekintetű háztól, melly
               Argauernek a haldús folyó közelében feltünt s Szlatinay által mint a hires boszorkány
               Banda Katié jeleltetett ki.</p>
					<p>Mindamellett alig telt el pár nap, hogy Futaky az öreg urat meg ne látogatná, hová a
               Futaky leányok is gyakran eljártak.</p>
					<p>Ha ezeknek főleg az utóbbi két évben, végre sikerült az öreg Rózsánénak jó indulatját
               is megnyerni s ha a jégkéreg, melly az öregek sziveit boritotta - olvadásnak indult,
               azon nem bámulhatunk; mert a két leányka nem csak a legnagyobb tiszteletet
               tanusitotta Rózsáék iránt, hanem mindig tudott valami szeretetéről s rokonszenvéről
               tanuskodó meglepetést kigondolni, mi el nem hibázhatta a legelfásultabb kedélyre is
               hatását.</p>
					<p>Minő gúnyos észrevételeket tőnek Rózsa és neje Futakynak csudáson feléledt
               rokonszenvéről a két gyermek iránt, s főleg Ágota iránti elkényeztetéssel határos
               előszeretetéről, annyira meg kellett később ismerniök, hogy Ágotára és Reginára
               lehetlen haragot tartani s voltak pillanatok, mikor Rózsa Dániel felkiáltott: Patvar
               vigye! boszorkányság van a dologban, ha ez sokáig igy tart, utoljára elhiszem, hogy
               Ágota és Regina - vőmnek leányai s valóságos unokáim.</p>
					<p>Ha Futakyban és Rózsa Dánielben nem is létezett ama húr, melly a gyöngédség s
               kedélyesség által rezgésbe hozatik, ne feledjük, hogy miként a reggeli harmat s a nap
               melege, a legmakacsabb virágot felnyilásra birja, ugy a szeretet, részvét - és
               figyelem bájöve csudákat képesek előidézni, s nem egy kedélynek zárt lakatját
               megnyitották már.</p>
					<p>Volt azonban valaki, még pedig Futakynak házánál, kinek a leányok iránti előszeretete
               a már öreg urnak egyátalában nem tetszett s ez Banda Örzsi. Ő maga messze tulhaladta
               a fiatal éveket s még csak kevés nyomai látszottak rajta egykori szépségének.</p>
					<p>Volt-e nő és Futaky közt valóban bensőbb viszony, vagy létezett valami előttünk
               rejtett ok, mi a férfiut kiméletre ösztönözte, ezen - mondjuk ki itt - nem legjobb
               hirű személy iránt? nem akarjuk elhatározni. - De annyi igaz, hogy Futaky, főleg azon
               idő óta, mikor benne a két leányka iránt a rokonszenv keletkezett, mindent elkövetett
               Banda Örzsit megnyerni. - Az aggleány majdnem parancsolt a háznál, s a fiatal hölgyek
               mindent megtettek, hogy - darab idő óta növekedő - rosz kedvét s folytonos
               indulatosságát kiengeszteljék. Ez nem mindig sikerült, sőt valami titkos szózat
               sugalta nekik, hogy a némellykori engeszteltség csak szinleges, és nem tudni, mi
               okon, nem csak Banda Örzsi, hanem Jancsóné is, ennek nénje, ki gyakran járt a házhoz
               - hizelgés és szineskedés álczája alatt, titkos de kiengesztelhetlen ellenségük.</p>
					<p>Talán a két hölgy, kiket az utóbbi években a tehetősb szegedi polgárok minden
               vigalomra meghíttak s kik a városiak átalános szeretetével birtak, leány-ismerőiknek
               elárultak egyet is mást is, meglehet akaratlanul s minden rosz szándék nélkül e
               háziviszonyokból, mert Banda Örzsi illetlen alkalmazása irántuk ismeretes lőn a
               városban.</p>
					<p>Mikor Szlatinay más szavakkal s a hadnagy többszöri kérdései által félbeszakittatva,
               e töredékes és hiányos közléseknek utóbbi nyilvánitásaihoz ért, Argauer
               félbeszakitotta őt ujra.</p>
					<p>Mindaz, szólt: mit eddig hallottam kegyedtől s a mit az utóbbi napok eseményeiről, a
               boszorkány-üldözésekről s magának Futakynak s leányainak befogatásáról részint
               kegyed, részint a két Mártonváry, kikkel érkeztekor találkozott - nekem elbeszéltek,
               egy dolgot kétségtelenné tesz, azt tudniillik, hogy Rózsa Dánielnek és Futakynak
               életük valami titkot rejt.</p>
					<p>Meglehet, viszonzá Szlatinay, magam is hallottam illyes valamit. Mondják például
               azok, kik Szlovenics ügyvéddel többszöri érintkezésbe jőnek s az egyébiránt
               nyilatkozataiban igen ovatos embernek pár czélzatos szavát felfogták, hogy Futakyról
               többet is tud; s nem csak az ördöggeli szövetség az, mi ezen embert terheli. - Banda
               Kati árult-e el Futaky életéből valamit, vagy más ébresztette-e fel Szlovenics
               gyanuját -? nem tudom; de meg kell vallanom, hogy komolyan féltem őt és leányait vagy
               sógornőit, mikké az utóbbi időkben átváltoztak.</p>
					<p>Mondja csak, barátom, mi történt Banda Örzsivel, ki, miként kegyed sejtenem engedte,
               nevezetes szerepet játszik a háznál?</p>
					<p> Játszott, hadnagy ur, felelt e kérdésre a polgár.</p>
					<p>Hogyan, hát azt is megégették, vagy börtönbe ül?</p>
					<p>Nem, uram, viszonzá Szlatinay:</p>
					<p>Banda Örzsi mintegy három hónappal Futaky Ferencznek befogatása előtt hirtelen
               meghalt, mi sajátos gyanitásokra adott okot, de minden további eredmény nélkül. -
               Végre is - mi történik többször mint hirtelen halálozás! - A némber nem volt fiatal s
               állitólag az italnak sem ellensége, egyébiránt több hirtelen halálozás esete is
               történvén ez időben - fel nem tünt és feledve lőn.</p>
					<p>Miként látjuk, Szlatinay az utóbbi eseményeket csak töredékesen érintette s mi sem
               terjeszkedhetünk tovább. E hiányos előadás gyanittatja, hogy Argauer több
               részleteket tudott már s igy Szlatinay ezekre nem tartotta szükségesnek
               kiterjeszkedni.</p>
					<p>Az idő e közben haladott s a hadnagy addig beszélgetett Szlatinayval, mig az est
               rájok setétedett s Johann - a hadnagynak miként látszott egyetlen cseléde - gyertyát
               hozott s azt az asztalra helyezte.</p>
					<p>Szlatinay felugrott székéről s felkiáltott: de már most bocsánatot kérek kegyedtől -
               mennem kell! - majd az egész napot elterécseltem itt.</p>
					<p>Isten kegyeddel, barátom, mond a hadnagy szives hangon, mig a polgár kalapját s
               pálczáját vette kezébe. - Még beszélgetünk e tárgyról. Higye nekem, minden vérem
               forrásba van s nekem ugy tetszik, mintha illy körülmények közt tétlennek maradni
               valami kiállhatlan gyötrelem lenne.</p>
					<p>Miután a derék polgárnak közléseiből annyit tudunk már, mennyi a következő
               eseményeknek nyitányául szolgálhat, addig is, mig a lepel minden kétséges felől le
               leend rántva, kövessük rokonszenvünket, melly bizonyosan olly helyre vezetend
               bennünket, hol e történet legérdekesb szerepvivői kettejével találkozandunk.</p>
				</div>
				<div type="chapter">
					<head> ÁGOTA ÉS REGINA. </head>
					<p>A városházának, - hova most lépteink vezetnek - az ugy nevezett praetoriumnak pincze
               osztályában léteztek a börtönök, mellyek gonosz lyukak voltak inkább mint szobák. Már
               azon körülmény, hogy Szegeden egyszerre annyi boszorkány és annyi, miként akkor
               nevezték, ördöngös férfiu befogatott és egy része már nyilvánosan kivégeztetett,
               tanusitja, hogy a városház alatti börtönök egyről egyig megteltek, sőt némelyikbe
               5-6 boszorkány és ördöngös férfiu is volt összecsapva.</p>
					<p>E börtönökben nem csak a világ hiányzott, hanem a lég is, annyira pedig, hogy azok,
               kik már fuladáshoz közel voltak, a nehéz vaspántos ajtó rostélyos nyilásánál kerestek
               enyhet s pillanatnyi üdülést.</p>
					<p>Szlovenics azon volt, hogy a Futaky leányokkal se történjék különbség, s ezek is több
               boszorkányokkal egy helyre zárattassanak; de egy Muhray nevű tanácsos - kivel még
               találkozni fogunk, ellenszegült.</p>
					<p>Neki köszönhették tehát a szegény gyermekek, hogy őket egy elég tiszta és világos
               szobácskában találjuk, mellynek egyébiránt butorzata mindössze egy halmaz szalmából,
               pár fenyő székből s egy korhadt asztalkából állt.</p>
					<p>Mindkettő halvány mint a halál. A csekély s rosz tápszerek, minőkkel illy vádlottak
               életét szokták tengetni, félreismerhetlen nyomot hagytak magok után. - A két felséges
               arcz megkeskenyedett, a nélkül hogy érdekében vesztene, sőt a fájdalom talán
               növelte a gyönyörű vonások báját.</p>
					<p>Bánat ült a fehér homlokon mint a felleg, fájdalom a szemekben, de volt valami erősb
               ennél, a mi nem engedte őket egészen elcsüggedni: vallási érzelem s ártatlanságuk
               öntudata.</p>
					<p>Ha valaki bámul, miként történhetett, hogy e két hölgy, kinek egész körözete nem a
               legjobb hirben volt Szegeden, kiknek közelében olly némber élt éveken át, ki mindenre
               egyébre alkalmasb leende, mint nevelőnek, a leányok még is az egész városban a
               legjobban nevelteknek tartattak? Erre nem tudunk feleletet adni. Miként van, hogy a
               nemtelen perje közepette az illatos ibolya, a zamatos eper nő? Miként történik, hogy
               a rengetegben medvék és farkasok közelében a szelid gerle rakja fészkét? - - A
               tisztaságban, az ihletben valami olly benszületett nemesség van, mellyet durva
               érintés meg nem homályosithat s vannak némelly természetekben olly sarjak, mellyek,
               ugy szólván, önkényt kifejlenek.</p>
					<p>Isten nem hágy el minket! ez volt az első szó, mellyet Ágota kiejtett, midőn az
               utóbbi vallatások egyike után a börtönajtó utánok bezáratott. Isten nem hágy el!
               ismételte Regina s a két testvér egymás nyakába borult.</p>
					<p>Azután térdre ereszkedtek s felélesztvén magokban a szent hitet, csendesen
               imádkoztak.</p>
					<p>Igy térden, egymás mellett találta őket az öreg Márkus atya, a szent életéről hires
               férfiu, ki megnyerte a biróságtól, hogy a két leánykát meglátogathassa. Ő egy volt
               azon kevesek közől Szegeden, kik a boszorkányok létezését nem hitték; a jámbor ember
               századán tul nőtt a kolostor magános falai közt.</p>
					<p>Tudjuk, hogy ez időben s átalában minden boszorkány-perben a tanuk kihallgattatása
               nem volt egyéb puszta formaságnál, melly néha a tanukra magokra nézve is igen
               veszedelmes következésű lőn; mert azonnal magok gyanu alá jöttek, mihelyt legkisebb
               kételyt, legkisebb szánalmat árultak el a vádlottak iránt.</p>
					<p>A kinzatás volt, ugy szólván, az egyedüli sikeres kikérdeztetési mód. Ez oka, hogy a
               vádlottak minden boszorkány-perben a legtöbbször saját vallomásaik után itéltettek
               el.</p>
					<p>Márkus atya, a majdnem 70 éves agg szerzetes, tanuja volt az illy eljárásoknak,
               igyekezett az embereket felvilágositni; de e korban az illy kisérletet tevőket az
               egyházi öltöny s a fejkaraj sem mentették meg mindig a gyanutól, sőt néha a
               máglyától. Ovatosnak kellett tehát lennie s miután látta, hogy vakoknak beszél
               szinekről, siketeknek zenéről és öszhangról, azokra irányozta figyelmét, kikről a
               hir erősitette, hogy előitéletektől mentek s az illy eljárások megszüntetésére
               titkon, de kitartólag mindent elkövetnek.</p>
					<p>Mindazok, kik az illy perekben a királyhoz magához folyamodtak igazságért és
               irgalomért, a derék öreg szerzetesnek tanácsával éltek. Ő vigasztalta, erősitette
               azokat is, kiken többé segitni nem lehetett, kik ellen tudniillik a sietve tulbuzgó
               tanács néha magány érdek és személyes bosszuvágy sugallásából - élet és halál fölötti
               jogának következtében, kimondta az itéletet, mielőtt idejük leende kérelmükkel
               odajárulni, hol segitséget és védelmet remélettek. Ő volt végre, kinek köszönni
               lehetett, hogy később, midőn már a szelid agg a sirban pihent, azok, kiket egykor
               felvilágositott, hathatós eszközei lőnek az illy eljárások végképeni
               megszünésének.</p>
					<p>Midőn a tisztes ősz férfiu a börtönbe nyitott s a két fiatal leánykát térden találta,
               megállt, mintha varázs kapná meg. Éghez emelte szemeit s kezeit összefogván, a
               legmelegebb részvét kifejezésével arczában - némán tekintett reájok.</p>
					<p>A két hölgy felkölt, erejük annyira kiapadott, hogy egymásba fogódzva állhattak
               csak.</p>
					<p>Mindkettőn látszott, hogy a vigasz, mellyet sziveikbe e szép öreg megjelenése
               csepegtetett, nem volt hatás nélküli.</p>
					<p>Üljetek le, gyermekeim, mond a szerzetes - a szalma fekhelyre mutatván: ne
               csüggedjetek, az Isten hatalma mérhetlen.</p>
					<p>Ágota és Regina leültek a szalma halmazra, hátaikat a falhoz támasztván. Egyik sem
               szólhatott, ollyan súlylyal hevert a kín rajtok.</p>
					<p>Márkus atya mind a két hölgynek vallási oktatója lévén, sziveikben olvasott. Tudta,
               hogy a vád, melly ellenök emeltetett, képtelen s alaptalan. Meg volt győződve, mikép
               bármelly elfogulatlan s a kor durva előitéleteitől ment biróság e kedves ártatlan
               gyermekeket első kihallgatásra felmentendé.</p>
					<p>Márkus atyám! szólt Ágota: mindenek előtt mondja meg nekünk, ha látta-e atyánkat ma?
               - Mint elviselhetlen teher, s melly e kinos óráknak súlyát még neheziti, áll a
               gondolat előttünk, hogy azon napon, azon órában, mellyben őt elfogták s börtönbe
               hurczolták, évek óta először éreztette velünk haragja egész sulyát; s ó - hogy ezt
               kell kimondanom - átok lebegett ajkain! - Szóljon Márkus atya, megbocsájtott-e nekünk
               atyánk?</p>
					<p>Kedves gyermekeim, viszonzá az öreg bús hangon: atyátok vagy inkább sógorotok talány
               előttem. Szép és dicséretes tőletek, hogy azt, ki irgalomból magához vett, táplált és
               fölnevelt - atyátoknak nevezitek; de félek, hogy benne minden atyai vonzalom kialudt.
               - Bár minő sajnos legyen ezt nektek illy nyersen kimondanom, lelkiismeretem nem
               engedi, hogy e válságos órákban csalódásokba ringassalak titeket.</p>
					<p>Pedig higyje, Márkus atya: - Ágota nem tehetett egyebet, mint amit cselekedett, s az
               én vallomásom sem volt ollyan, millyenért haragját - majdnem átkát
               megérdemlendem.</p>
					<p>Ó! az átok igen is hamar teljesedett! - tevé hozzá Ágota.</p>
					<p>Mi ingerelte fel atyátokat? - mert én is igy szoktam még őt nevezni - meg nem
               mondottátok nekem. - - -</p>
					<p>Nem tehetjük azt! szakitá őt Ágota félbe.</p>
					<p>Értelek, gyermekeim, mert a harag okát sejteni gondolom.</p>
					<p>A gyöngédség, melly mindkettőtöket hallgatásra bir, becsületetekre válik, - bár ugy
               hiszem, - atyátok két okon ingerült fel annyira ellenetek.</p>
					<p>Eltalálta, Márkus atya, mond Regina: de hallgassunk erről, - adhat-e nekünk reményt,
               hogy atyánkkal kiengesztelődhetünk, mi valódi égi harmata lenne a vigasznak.</p>
					<p>Futaky uram mind e mai napig nem emlitett titeket s valahányszor én akartam őt
               sorsotokra figyelmeztetni, más tárgyra vezette a beszélgetést. - Pedig sok bizodalma
               van bennem s ennek börtönében is adta félreismerhetlen tanuságát. - Nincs ok
               eltitkolnom előttetek, hogy tőlem iró eszközöket kért s egy hosszú levéllel, mellynek
               foglalatját nem tudom - bizott meg engemet.</p>
					<p>Egy levéllel? mond a két hölgy egyszerre: s kinek szól ez? tevé Ágota hozzá.</p>
					<p>Ezt sincsen okom titkolni: egy bécsi kereskedőhez.</p>
					<p>Egy kereskedőhez? mond Regina, alkalmasint pénzügyeiben.</p>
					<p>Meglehet, gyermekeim, viszonzá az öreg, - ez bizalom jele, s azért talán sikerül
               nekem őt irántatok is megengesztelni.</p>
					<p>Kérjük erre, jó Márkus atya, szóltak a hölgyek, kiket az öreg szerzetes utóbbi szavai
               vigasztalni látszottak.</p>
					<p>Márkus atya, ki a fenyőszékek egyikén foglalván helyet, kikérdezte a leányokat, kik
               nekik az eddigi vallatások minden részleteit elbeszélték.</p>
					<p>Eddig még semmi kinzó eszköz nem használtatott ellenetek? kérdé a szerzetes.</p>
					<p>Fenyegettek azokkal is, főleg Szlovenics, mikor látták, hogy mindent tagadunk; mond
               Ágota.</p>
					<p>Harmincz tanu volt ellenünk, kiknek nagyobb részét sohasem láttuk, tevé hozzá
               Regina.</p>
					<p>Leányaim, szólt Márkus atya egy sohaj után; ne csüggedjetek! mikor minden emberi
               számitás megszünik, mikor a segély lehetlennek látszik fogalmaink szerint, akkor
               inkább mint valaha, Istenben kell biznunk, ki magán a máglyán megmenthet titeket.</p>
					<p>Ó ez lehetlen, mond Regina összerázkodva: meghalni - illy ifjan! - s a máglyák, az
               ujjongó nép, a hohérok! - mind ez irtózatos!</p>
					<p>Istennek semmi sem lehetlen, szólt a szerzetes. - Én inkább a kinzatástól mint a
               haláltól féltelek titeket, gyermekeim. Mondtam nektek nem egyszer, hogy az Isten az
               öröknek s végtelennek fogalma, kitől minden jő, kihez minden visszatér. - Miért
               félnénk hozzá visszatérni? - Mi a halál? - hallgatag vége a viharteljes életnek s
               első lánczszeme az örökkévalóságnak.</p>
					<p>Egy kérdést, atyám, mond Ágota, rövid szünet után. Megbocsájtja-e Isten nekünk, ha a
               kinzást ki nem állhatván, olly dolgokat vallunk, mellyek soha sem történtek?</p>
					<p>A kinzatások által kicsikart hazugságok, viszonzá a szerzetes, azokéi, kik képesek
               kinzó eszközök által felebarátjukat igaztalan vallomásokra kényszeritni.</p>
					<p>Ha ez igy van, mond Ágota, felkelvén fekhelyéről s Márkus atya elé állván, akkor én
               kinyilatkoztatom kegyed előtt, ki ártatlanságunkat tudja, hogy én e testet, e
               tagokat, mellyeket Isten örökéletü lelkemnek hüvelyül adott, nem fogom kinzatni s
               megtörni engedni, Regina példámat követendi! Hogyan Ágota? kiált fel Regina,
               hasonlóul felkelvén, - hiszen ez nem áll hatalmadban.</p>
					<p>Tudod-e, szeretett testvérem, mond Ágota átölelvén a reszkető hölgyet, hogy egyetlen
               órai ülés Szlovenics uram székén, egyetlen szoritása amaz irtózatos
               hüvelykcsavaroknak, mellyek a vért serkesztik ki a legerősb emberek ujjából -
               irtózatosabb kín a halálnál! - nem vezettettek-e bennünket e tigrisek ama setét
               boltba, hol a kinzó eszközök le vannak téve, hogy lássuk, - miként Szlovenics
               mondotta - mi vár reánk, ha makacs tagadásunk mellett megmaradunk.</p>
					<p>Én semmit sem láttam, Ágotám, rebegte Regina, tudod hogy félholtan vezettek ki azon
               irtózatos helyről.</p>
					<p>Én mindent! folytatá Ágota, kibontakozván Regina karjai közől, mig Márkus atya
               meglepetve s mély szánalommal tekintett a szegény gyermekre, kinek most csak szárnyak
               hibáztak, hogy angyalokhoz hasonlitson. - Én mindent láttam! ismétlé Ágota, mig arcza
               erélyes kifejezést nyert és szemei felszikráztak, - mindent, mit az emberek
               kigondoltak, hogy az Isten mivét széttörjék s elrombolják! - Ó Márkus atya, ha volna,
               ki e telhetlen gyötrők minden kinzásfokait ki tudná állni - nem élné két évig tul
               azokat, s ha felmentetnék is, örök szenny és gyalázat bélyege maradna nevén. Mert
               ezen emberek, e - birák! nem ártatlanságának, hanem az ördög segélyének
               tulajdonitanák bátorságát s kitartását! - Én és Regina ezen irtózatos eszközök alatt
               meghalnánk! - Magát a tüzhalált nem képzelem olly rémitőnek mint e kinos vallatást! -
               A máglya füstje elébb megfojtja az embert, mintsem a tüz égetését hosszasan érezze;
               de e tigrisek órákig gyötrik a szegény vádlottat s a szenvedést őrültségig
               felfokozzák!</p>
					<p>Voltak, kik a kinzópad minden gyötréseit kiállták, s még is másoknak, hasonló kinzás
               által kicsikart vallomásaikra, elevenen égettettek meg. - - Ó! nem - én Istenem! te
               nem akarhatod, hogy mi, kik téged meg nem bántottunk, kik ördögi ármány áldozatai
               vagyunk, izről izre lássuk kificzamittatni egymás tagjait! - - Ó! és mind ezt olly
               szemérmetlenül, olly becstelenül! - Nem, én nem fogom magamat s e szelid és kedves
               angyalt kinzatni engedni!</p>
					<p>Adja Isten, mond Márkus atya, hogy megtudd magadat e kinzásoktól óvni; én kérni fogom
               őt - miként minden nap fohászaim emelkednek hozzá, érettetek.</p>
					<p>De megment-e ez, drága Ágotám, a haláltól bennünket? mond Regina, kinek lázas
               figyelemmel függöttek szemei a gyönyörű testvér ajkain.</p>
					<p>Felséges csoportozat volt ez! - a napnak egy sugára, mint széles lángszalag öntötte
               rá derüjét, átszürődve a keskeny ablak zöldes üvegein. Ott ült az öreg Márkus atya,
               mellére csüggesztett ősz fejével s előtte mint két lenge árny a képzet szebb
               határiból a két kedves teremtés; ihlet sugárzott az erélyesb Ágota vonásaiból, mig
               Regina halvány arczában félelem s mély bú voltak kifejezve.</p>
					<p>Reginám, mond Ágota, megragadván testvére hókezeit, bizzunk Istenben! - miként e
               szent férfi mondotta. - Ha meg kell halnunk, ha vissza kell térnünk hozzá - ám
               legyen! én erős leendek, minők a vértanuk voltak, minő Dániel az oroszlányok
               vermében. - Én ugy hiszem, ah - Reginám több ez hitnél - ugy érzem, hogy Isten velünk
               lesz s el nem hágy a kiküzdés nehéz órájában. - Együtt fogunk a máglyára lépni - -
               hiszen ha mindent megtagadnak ezen emberek tőlünk, legalább el nem választanak
               bennünket. - Nem tanultuk-e, hogy a vallás az Isten létének érzete, melly jó
               cselekedetekben nyilvánul - s mi roszat akarva nem tettünk! - Miért ne éreznők
               Istennek létét halálunk óráján s miért ne adna ezen érzet erőt és kitartást
               nekünk.</p>
					<p>Nem tagadhatjuk, hogy az elszánt nemes teremtésnek szavai, nagy hatást gyakoroltak
               Reginára, de azt sem, hogy őt nem birták megnyugtatni.</p>
					<p>Ágota, szólt Márkus atya, ki nem akarta a visszahatást gyengiteni, melly némi
               vigaszul szolgált Ágotának s tiszta lelkének kiáradása volt: - Ágota - szavaid,
               szándékod nem világosok előttem s mond meg nekem őszintén, nem sovárogja-e elmédet
               öngyilkossági szándék körül; nem rejtenek-e szavaid illyes valamit? - mert ez,
               gyermekeim, nagy bűn. Istenen áll kiszabni az élethatárt, melly a léleknek szükséges,
               hogy e földön az öröklétre képessé váljék s ki az életet e határ előtt megszegi,
               ollyat cselekszik, mint a ki a bimbozó virágot metszi el, mielőtt levelei
               kifejlenek.</p>
					<p>Nem - nem! viszonzá Ágota, illy gondolat nem kisértett meg e nehéz napokban. - A mit
               én akarok egyszerű: bevárom a kinzatás első fájdalomperczét s ha látom, hogy azt ki
               nem kerülhetem, vallok mindent, mit ezen emberek ajkaimra függesztenek!</p>
					<p>Tehát - igaztalant, tehát szövetséget az ördöggel, tehát mind azt, a mit a tanuk
               kábasága s babonás vakhite ellenünk mondott? - Tehát a Futaky leányok mint alávaló
               boszorkányok fogják a nép hitében érdemlett büntetésüket venni? Megbocsájtja-e az
               Isten az illy hazug vallomást?</p>
					<p>Mindezt Regina mondta, miután a fenyőszékbe ereszkedett - reszketve s a legnagyobb
               felindulásban.</p>
					<p>Az emberek hite csal, kedves gyermekeim! mond Márkus atya: ha titeket e gyáva, e
               tudatlan nép boszorkányoknak hisz most, eljő egykor az idő, hol ugyan e népnek
               unokái, a szánalom s kiengesztelés könyét ejtik sirjaitokra, mint a babonás hit
               áldozataiéra. - Kik olly hittel lépnek a máglyára mint ti - azok angyalok, nem
               boszorkányok.</p>
					<p>De az igaztalan vallomások, a szégyen, mellyet saját fejünkre boritunk! - rebegte
               Regina.</p>
					<p>Lehetlenség és hazugság közt, drága Reginám, mond Ágota nyugodtan s ihlettel - éles
               határ vonul. Mondd, hogy az egyház tornyát láttad körüljárni Szeged határán, - akkor
               lehetlenséget mondasz és nem hazugságot. - Mikor ezen emberek, kik éltünk s halálunk
               fölött hoznak itéletet, azt kivánják tőlünk, hogy bevalljuk - mikép fergeteget,
               vihart, áradást tudunk bocsátani a földre, mikor mondani kényszeritenek, hogy a
               sátánt láttuk szinről szinre, s ez árva földünkön Istennel osztozik hatalomban, akkor
               nem hazugságra, hanem lehetlenségek állitására kényszerittetünk. - Illyet mondani
               annyi, mint értelemnélküli szavakat, mint képtelenségeket - kényszeritve -
               elrebegni.</p>
					<p>Értelek, Ágotám! mond Regina búsan. Ah ha a te erőddel birnék - mert hitem nem kisebb
               a tiédnél, de én gyenge vagyok s le nem irhatom neked a félelmet, melly szivemben
               fekszik mint a hegy, sulyával elzuzván eszméletemet öntudatomat!</p>
					<p>Ne csüggedj, Reginám! mond Ágota - az Isten senkire sem mér többet, mint a mennyit
               elbirhat.</p>
					<p>S ha több jut a szegény embernek földi vándorpályáján, szólt Márkus atya: akkor Isten
               magához veszi s fájdalom mint kétség - mögötte maradnak a sir ravatala alatt.</p>
					<p>De nekünk sirunk sem lesz, Márkus atyám! mond Regina: a koldus koporsója fölött
               kereszt emelkedik, a mi hamvainkat a szél hordja.</p>
					<p>Kedvesem, szólt a szerzetes komolyan - nem de egy nagy sír e föld, nem de ezrek és
               ezrek estek el csatákban - ezrek és ezrek pihennek a tenger hullámi alatt, - az
               anyaföldnek keble tárva van az elhunytak számára; hamvaitok a szél szárnyain
               emeltetve visszatérnek a földre, egy homokszemet, egy csep vizet, egy hamu pelyhet
               nem viszünk magunkkal más világba, minden itt marad, csak egy nem - a lélek.</p>
					<p>Igaz, mond Ágota, minden itt marad a mi földi, azért ne félj Reginám! - Nem tudom
               miként, de nekem hitem feléled e nehéz - nehéz órában. - Az Isten mindenható. Miért
               nem tehetné érettünk azt, mit mi árvák e földön csudának nevezünk, mert fogalmunk
               nincs azon mérhetlen hatalomról, mellynek csuda nem kell, hogy tehessen mindent, a
               mit akar. Reginám, szólt azután a kedves gyermek, kelj föl, ereszkedjünk térdeinkre,
               s kérjük a jámbor Isten emberének áldását reánk és atyánkra - kire hasonló vár, ki
               ugy szenved mint mi: - atyánkra, mondom, Reginám, mert mindig annak neveztük, mindig
               annak hittük őt.</p>
					<p>Regina felkölt s a két ártatlan gyermek Márkus elé térdelt, ki egyszerű, de megható
               szavakban adta rájuk áldását.</p>
					<p>Most atyátokhoz megyek, drága gyermekeim, szólt azután. Talán - talán mondom, sikerül
               nekem a vallató biróság könyörületét megnyerni s kieszközölnöm, hogy atyátokkal
               találkozhattok, mit eddig a vallató biróság Szlovenics tanácsára megtagadott, mert e
               lángész attól tart, hogy a sátán befolyása valami zavart okozhatna a per folyamában.
               Ó emberek! - tevé hozzá az ősz férfiu - meddig űznek tüzes ostorral vélyeitek, hogy
               ábrándok örvényiben sodortatva, az igazságot félreismerjétek.</p>
					<p>A szerzetes áldásszavai, a mennyire egyszerűek voltak, annyira meghatották a szegény
               árvákat. - Csudásan, magok sem tudták, miként, bátorságuk feléledt, még Reginának
               ereje is visszatért. Ugy tetszett, mintha mázsányi teher emeltetett volna le
               kedélyeikről.</p>
					<p>De volt - a halál és szégyen félelmén túl egyéb is, mi őket nyomta. - Mi lett légyen
               ez, még annak is nehéz leende kitalálni, ki e kínos órákban közelükben lehetett. A mi
               előttök állt, a megjelenés azon irtózatos terembe, hol a szégyenpadot kelle
               kiállniok, a nép ujjongása, mig börtönükből a tanácsteremig vezettettek, a kinos
               kikérdeztetés félelme s rettenetes halál, mellyet kikerülhetni minden reményük
               megszünt: mind ez olly nyomasztólag hatott sziveikre, hogy egyébről keveset szóltak
               még magok közt is.</p>
					<p>Ugy tetszett nekik, mintha a halál, mellyet az emberek vaksága rájok ártatlanokra
               kimondand, mintha a vértanuság, melly előtt álltak, sokkal komolyabb s méltóság
               teljesebb lenne, mint hogy most egyébre gondolhatnának, mint a halálra, mint a
               holnapi napra.</p>
					<p>Mikor az öreg Márkus eltávozott, a két leány egymás nyakába borult és keservesen
               sirt. Sokáig tartották egymást ölelve, azután mintha egy sugára a vigasznak fénylene
               a könnyek közt szemeikben, mintha egy enyhet adó gondolat kezdené oszlatni a
               fellegeket homlokaikon, mindketten egymás szemeibe néztek.</p>
					<p>Legalább halálban sem válunk el egymástól, Reginám! szólt Ágota mély bensőséggel s az
               Isten, ki mind ezt nézi, adni fog nekünk erőt, kiállni a tűzhalál kínait.</p>
					<p>Nem válunk el! kiáltott fel Regina, soha-soha! életben, mint halálban, ugyanazon
               hárfa hurjai, ugyanazon virág levelei voltunk! - Egy napon egy órában fognak lelkeink
               felszállni.</p>
					<p>A két hölgy helyet foglalt a székeken, egy szögletbe vonván azokat. Sokáig
               hallgattak, azután Ágota szólalt meg ujra.</p>
					<p>Egész életünk, Reginám - olly talány, mellynek kétségei, látom, a halál küszöbén sem
               oldatnak fel.</p>
					<p>Most e nehéz órákban nem egyszer jutnak eszembe, mond Regina, azon sajátságos
               nyilvánulásai atyánk szeretetének főleg irántad, s azon talányos szavak és
               czélzások, mellyek néha azon irtózatos gondolatra birtak, hogy eszében kezd
               fogyatkozni.</p>
					<p>Atyánk esze helyén volt, Regina, viszonzá Ágota - s ha egy év óta irántami
               alkalmazása olly megfoghatlan előttünk; ha szeretete majdnem idegenéhez, ki kezemre
               vágyik s nem atyáéhoz hasonlitott: ez alatt én valami borzasztó titkot sejtek,
               mellynek természetéről tiszta fogalmam nincsen.</p>
					<p>Emlékezel-e még, Ágotám, mikor elhatároztuk az atyai házat - mert hiszen miként
               nevezzük azt másként - elhagyni, mihelyt atyánk irányodban nem változik s a dolog oda
               ér, hol menekülésnél egyéb nem marad hátra?</p>
					<p>Most, jó Reginám, ennek szüksége megszünt, a halál mindent kiegyenlít, mindent
               eltakar s talán az Isten azért engedi, hogy ártatlanul szenvedjük mind azt, a mit
               csak a legelvetemültebbeknek s azoknak sem olly kegyetlenül kellene szenvedniök, -
               mivel reánk nézve az élet olly titkokat rejt, minőknek feloldása irtózatosb a
               halálnál.</p>
					<p>Látjuk mind abból, a mit itt a két hölgy mondott, hogy elfogatásukat soknak kellett
               megelőzni, mi előttünk egészen a titok homályában van boritva.</p>
					<p>Igy telt a nap minden egyéb félbenszakitás nélkül mind azon pillanatig, midőn a
               börtönőr a kenyeret s iszapos tisza-vizet helyezte az asztalra s ujra némán
               távozott.</p>
					<p>A szomj volt az egyedüli érzet, mellyet ollykor enyhitni ügyekeztek, a kenyér
               érintetlen maradott.</p>
					<p>Órák teltek szó nélkül, a hölgyek magok elé bámultak, mintha a végtelenben, hová
               gondolataik sovárogtak - kerestek volna egy mentő eszmét, egy szerencsés gondolatot,
               egy zöld ágát a reménynek, míg az est árnyai rájok borultak s foghelyükön inkább
               ellenállhatlan zsibbatság, mint álom ragadta meg mindkettőjöket.</p>
					<p>Hallod, miként morognak a fellegek? kérdé Ágota.</p>
					<p>Félek, viszonzá Regina, közelebb vonulva testvéréhez.</p>
					<p>Valóban egyes dörgések közelgő vihart sejtettek. Körülök minden setét volt, ablakukat
               az eső csapdosta s kin a szél bús éneke még segitett e kábultságot s aléltságot
               mélyebbé ringatni.</p>
				</div>
				<div type="chapter">
					<head> ISZONYU ÉJ. </head>
					<milestone n="1" unit="startSubChapter"/>
					<p> I. </p>
					<p>Mig a hölgyek pihentek s talán az ártatlanok álmát enyhülésükre el nem vonta tőlök a
               gondviselés, addig az éj bekövetkezett s éjfél lehetett legalább, ha nem több, midőn
               a két hölgy valami szokatlan zajra felriadt.</p>
					<p>Hallasz-e valamit, Ágota? kiáltott fel Regina.</p>
					<p>Igen, felelt a kérdett, valami zajt, hangokat, lépteket, csörömpölést. Mi
               történhetik?</p>
					<p>Alkalmasint ujabb fogdosás, mond Regina: tudod, hogy multkor is éji órákban hajtattak
               végre a befogatások.</p>
					<p>Mennyi áldozat, ah s ki tudja, mond Ágota, ha nincsenek-e ezen szerencsétlenek közt
               elegen, kik szint olly ártatlanok mint mi s még is el fognak veszni.</p>
					<p>E pillanatban siető léptek közeledtek a börtön felé; Regina s Ágota hirtelen
               felugrottak fekhelyükről s egymást szorosan ölelve, mintha igy több bátorságot
               éreznének, - várták, mi fog történni.</p>
					<p>A lakat csörömpölve esett a folyosó kövezetére s az ajtó hirtelen felpattant.</p>
					<p>Ágota és Regina semmit sem láttak, mert a jöttek sem szövétneket, sem lámpát nem
               hoztak magokkal; az éj pedig koromsetét volt, csak pillanatra futotta át a villám az
               eget, vakitva inkább mint világitva. A vihar zugott, az eső és jég hullott, mintha
               öntötték volna.</p>
					<p>Ne féljenek kegyetek! szólt egy ismeretlen hang: mentve vannak - bizzanak
               bennünk!</p>
					<p>E szó bennünk, bizonyitá, hogy többen voltak, mit egyébiránt a zaj s az elébb hallott
               léptek is tanusitottak.</p>
					<p>A gondolat, megmenekedni a legirtózatosb haláltól, egyszerre elnémitotta az
               ijedelmet, mellyet az ujan érkeztek váratlan megjelenése előidézett. Ágota és
               Reginának önkénytelenül eszükbe jutott az öreg Márkus atya mondása, hogy az Istenben
               a bizodalmat az utólsó pillanatig még a máglyán magán sem szabad elveszteni.</p>
					<p>Kik voltak a jöttek? miként férhettek a város házához? Mind ezen gondolatok és
               kérdések háttérbe vonultak. - Kérdi-e a vizbe haló, ki az, ki neki a mentő rudat
               nyujtja vagy a kötelet oda veti, hogy ahhoz fogódzva életét megmentse?</p>
					<p>Az életkedv, az életremény és bátorság egyszerre feléledtek bennök.</p>
					<p>Nem félünk! szólt Ágota.</p>
					<p>Készen vagyunk! mond Regina.</p>
					<p>A két hölgy megkapatva a váratlan menekülhetési reménytől, e szavakat hirtelen,
               meggondolás nélkül ejtette ki. Mindketten érezték, hogy őket hatalmas karok ragadják
               meg és sietve viszik ki a szabadba.</p>
					<p>Hogyan, merre? - mind ezt nem tudták, csak midőn a zápor hidegen ömlött könnyü
               öltönyeikre, érezték, hogy szabadban vannak.</p>
					<p>Az éj olly setét volt, mikép csak sejtették, nem látták a tárgyakat; ollykor egy egy
               csattanás rázkódtatta meg a léget s egy egy futó villám hasadt át az égen; azután
               csak a vész távoli morgása, a zápor locsanásai s a jég zugása hallatszottak.</p>
					<p>Annyit észrevettek még is, hogy többen vannak, kik mentségükre siettek, de kik
               voltak, mellyik osztályhoz tartoztak és hányan - azt vizsgálni nem volt idejük.</p>
					<p>A két férfiu, ki őket felragadta, gyorsan haladott velük előre.</p>
					<p>Ágota és Regina az első villámlásra látták, hogy a férfiak arczát álczák boritották s
               öltözetük a köznépé volt. Mikor mintegy 300 lépésnyi távolra lehettek a város
               házától, ostorpattanást s egy szekér gördülését hallották.</p>
					<p>Alig telt el pár percz s a férfiak, kik egy hangot sem ejtettek ki, őket a járműre
               emelték, mellynek alkalmasint valami födele, vagy ernyője lehetett, mert az eső nem
               érte őket tovább; de már annyira átáztak, mikép csak ingerültségük teszi
               megfoghatóvá, hogy abból semmit sem éreztek.</p>
					<p>Minden olly hirtelen történt! midőn eszméletre tértek, már érezték a rohamos
               sietséget, mellyel haladnak s jobbra balra a jármű mellett a gyorsan ügető lovak
               lábai által okozott locsonások a hig sárt a szekérbe vetették.</p>
					<p>Darabig még a villámok segedelme által itt ott a házakat látták, azután ezek is
               eltüntek, s a szekér, mellybe öt kemény ló volt fogva, a mély setétség daczára
               pillanatig sem lassitván menetét - oda hagyta a várost.</p>
					<p>Egy negyed órát haladtak azután, hogy a város már egészen mögöttök volt - midőn az
               eső kissé szűnni kezdett.</p>
					<p>Ugy tetszett a két hölgynek, kik most már köpenybe valának takarva, mellyet a
               szekérben kaptak, mintha távolról a szél néha harangszót szállitna feléjük, s néha
               valami közelgő moraj hallatszott, mintha távolról üldözők serege jőne utánok.</p>
					<p>A kisérők nem szóltak velök, de a szorongó körülményekhez mérve még is elég
               nyugodtsága a hölgyeknek annyit bizonyitott, hogy ha nem tudták, kik legyenek
               szabaditóik, legalább annak sejtelmével birtak. Csak midőn ama távoli morajnak s a
               harangoknak hangjai elmosódva, de ollykor a szél szárnyain hozzájok röpítve,
               hallhatóbbak lőnek, szólt Ágota.</p>
					<p>Hallod-e, Regina, a harangokat? - illy későn nem szoktak az egyházban harangozni,
               talán tűz van Szegeden s félreverik a harangokat.</p>
					<p>Vagy kiszabadittatásunkat felfedezték s ellenünk csőditették a népet, melly
               alkalmasint e zivatart is nekünk tulajdonitja - szólt Regina.</p>
					<p>Kérdést szeretnék tenni vezetőinkhez, mond Ágota: nyugtalan vagyok. Vetted-e észre,
               hogy ama harangok megkondulása óta gyorsabban haladunk.</p>
					<p>Hogyan akarsz feleleteket kapni kérdéseidre, holott itt is alig hallom szavaidat.</p>
					<p>S ama moraj! kiáltott fel Ágota: nem csalódás; távoli kiáltások hangzanak -
               üldöztetünk.</p>
					<p>E pillanatban a lovasok egyike felkiáltott: gyorsan Matyi! jobbra kell fordulni ki az
               útból.</p>
					<p>Az ostor suhogása hallatszott s a jármű hirtelen megfordult, de alig haladtak két
               perczig, midőn a hölgyek nagy zökenést éreztek, mintha a szekér valami árkon ment
               volna át, nem sokára azután a jármű bal oldala felemelkedett, egy roppanás hangzott,
               mintha valami összetört volna alattok s a jövő pillanatban a szekér felfordult.</p>
					<p>Szerencsére a lovak azonnal megálltak. Nehány káromkodás hangzott s a két hölgy
               csekély ütés fájdalmát érezvén, felkölt azon helyen, hová őket a szekér zökkenése s
               felfordulása vetette.</p>
					<p>Lehetlen a zavart leirni, melly itt a setétben minden czélszerű segélyt lehetlenné
               tett.</p>
					<p>A lovasok azonnal leugrostak lovaikról.</p>
					<p>Nincs-e baj, hol vannak kegyetek? kérdé két férfiu hang - majd nem egyszerre.</p>
					<p>Itt vagyunk, mond Ágota, ki Regina mellett állt bokáig a sárban.</p>
					<p>Bátorság, hölgyeim, semmi sincs elveszve! kitértünk az utból; mert - - - Itt a lovas
               félbeszakitotta szavait s hirtelen hozzá tette, ez okozta a feldülést. Nem történt-e
               valami baj, nem ütötték-e meg kegyetek magokat?</p>
					<p>Üldöztetünk! szólt Ágota: hallják kegyetek a közelgő morajt. - Szeged felől mintha
               valami csillámot látnék, talán lámpások?</p>
					<p>Hamar, szólt a lovasok egyike: felelet nélkül hagyván Ágota szavait, fel kell a
               szekeret emelni.</p>
					<p>Uram, mond egy hang, alkalmasint a kocsisé: az első kerekek egyike összetört; a
               szekérnek nem vehetjük hasznát, mig ki nem igazittatik, itt pedig sehol egy fa
               nincsen, hogy vendégrudat hevenyészszünk.</p>
					<p>Bár Ágota és Regina egy szót sem hallottak arról kisérőiktől, hogy üldöztetnek, nem
               lehetett azon többé kétkedni. - Aligha az üldözők közt nem voltak lovas emberek; mert
               a zaj sietve közeledett - s ama csillámok is, mellyeket távolról Ágota észrevett, ha
               bár ezen utóbbiak lassabban.</p>
					<p>Mind a két leány a kocsis nyilatkozatára látta, hogy a veszély sarkukban van, hogy
               itt csak hirtelen, bátor elhatározás segithet. Ágota, ki talán magában sem ismerte
               azon erélyt s elszántságot, mellyet a szerencsétlenség s üldöztetés napjaiban
               tanusitott, hirtelen felkiáltott.</p>
					<p>Üldöztetünk! kegyetek sem kétkednek abban, a szekér haszonvehetetlen, igyekezzünk
               gyalog távozni az ut közeléből s e helyről hová üldözőink nem sokára meg fognak
               érkezni.</p>
					<p>Támogassátok a szekeret, a hogy lehet, kiáltott egy harmadik, ki eddig nem szólt: -
               el kell azt minden áron az utközeléből távolitni, hol észrevehetnék. Aztán kifogjuk a
               lovakat s elhagyván a szekeret, lóháton menekülünk.</p>
					<p>Ültek kegyetek valaha lovon? kérdé egy másik a hölgyektől.</p>
					<p>Soha - feleltek mindketten egyszerre; mert azon időben tehetősb magyar családok mind
               szekeren, kocsin, hintón utaztak, s főleg a városi lakosok közt sokkal ritkábban
               lehetett hölgyeket lovagolni látni, mint egykor s most.</p>
					<p>A szükség törvényt ront, mond az elébb szóló: nekünk erős lovaink vannak, nyergeink
               elé veendjük kegyeteket.</p>
					<p>E közben a szekeret jól roszul felemelték s a mennyiben lehetett, az egyébiránt jó
               erős lovak azt a sárban, azon irányban kezdették tovább hurczolni, mellyben a szekér
               akkor haladott, mikor alkalmasint valami határdombra fel kapván a kerék
               összetört.</p>
					<p>A lovasok közől ketten a hölgyeket lovaikra felsegiték, azután darabig kantáron
               vezették a horkoló állatokat, mellyek a mindig közeledő zajra megfélemlettek s
               füleiket hátra szegezvén - nem csekély hajlamot mutattak a szaladásra. - Egy harmadik
               lovas - mert mindenből világos, hogy a hölgyek kiszabaditását hárman intézték s a
               többiek csak azt tették, mit ezek akartak, - a harmadik lovas mondjuk - már nyeregben
               ült.</p>
					<p>Igy haladtak, a szekértől nem akarván távozni, mig azt nem gondolták elég távol az
               uttól, hogy az üldözők által észre ne vétessék. Mintegy három négyszáz lépést
               mehettek az ugar földön vagy mezőn, midőn ezen utóbbi hirtelen szólt: Meg kell
               állnunk, ha el nem akarjuk magunkat árulni. Üldözőink az uton keresnek bennünket s ha
               közelednek s valami neszt hallanak, könnyen nyomunkba akadnak. Itt hagyhatjuk a
               szekeret; mi pedig csendesen maradunk addig, mig üldözőink elhaladtak s akkor más
               irányt veszünk, hogy végkép eltévesszék nyomainkat. Evvel leugrott lováról.</p>
					<p>Ezen jó tanácsban mindnyájan megnyugodtak. A szekér, mellyet az öt erős ló alig
               tudott eddig hurczolni, megállt, s a menekülők csendesen várták, miként fordul sorsuk
               s ha azok, kik az uton sietve jőnek, valóban üldözőik-e vagy haramiák, minők ez
               időben nem hiányoztak s a hatóságoknak majdnem annyi gondot és bajt okoztak, mint a
               boszorkányok.</p>
					<p>A mint a lovasok egyike előre látott, csakugyan megtörtént; mert nem sokára lehetett
               hallani, hogy többen folytonos kiáltások és káromkodások közt tovább haladtak az uton
               - mint a menekülők állomásának iránya.</p>
					<p>Az üldözők gyalog tömege, szólt egy másik lovas: aligha egy fél óránál elébb ide
               érkezik, most ideje tovább nem késni. Ki kell a lovakat fogni! a szekeret itt
               hagyjuk.</p>
					<p>A kocsis s talán még egy kettő, mert a két hölgy ugy hitte, hogy megmentőik összesen
               hatan heten lehetnek, kifogták a lovakat.</p>
					<p>Matyi, szólt a lovasok egyike: vedd Marczit magadhoz s ügyekezzetek a lovakkal nagy
               kerületet tenni, hogy az üldözők észre ne vegyenek s a tudva lévő helyen várjatok
               be. Mi addig majd segitünk magunkon, a hogy lehet.</p>
					<p>Jól van, uram, felelt Matyi: se baj!</p>
					<p>Rajta, szolgám, mond a másik lovas: indulj, ne szaporits szót, minél kevesebben
               vagyunk, annál nehezebben akadnak reánk, - mi sem fogunk késni.</p>
					<p>Minden megtörtént, miként az parancsolva volt; a kocsis s még egy a lovasok közől
               megindult a lovakkal - hová? - ők tudják; az éj még mindig olly setét volt, hogy a
               tárgyakat nem látni, csak sejteni lehetett.</p>
					<p>A három lovas, kiknek eddig szavait hallottuk, most másként intézkedett. Mindnyájan
               felültek lovaikra s ketten a hölgyeket magok elé vették a nyeregbe, mi meglévén előre
               kezdtek haladni. Öten voltak a férfiak. Nem tudjuk, kik és hányan lehettek köztök
               urak, mert mennyiben a már most egészen megszünt, de nem olly rég még világitó
               villámok látni engedték, öltözetükben legkisebb különbség nem létezett. Fejeiket
               széles karamu kalapok, arczaikat álczák födték. Igaz, ezen utóbbiak a
               legkezdetlegesebb nemüek, de mellyek czéljuknak tökéletesen megfeleltek.</p>
					<p>Hogy a hölgyek s lovagjaik közt társalgás nem folyt, hogy csak annyit beszéltek,
               mennyire okvetlen szükség volt, azt a helyzet maga fejti meg. A veszély, mellytől
               menekülni igyekeztek, a szegény fiatal hölgyekre nézve nem volt kevesebb, mint a
               legirtózatosb neme a halálnak: de megmentőik sem várhattak egyebet, ha a felbőszült
               s a boszorkányoktól rettegő nép őket körül fogja - mint agyonverettetést.</p>
					<p>Minden azonban azt a reményt kezdette bennök ébreszteni, hogy mentve leendnek.</p>
					<p>Mennyire a setétben, ama már feljebb emlitett csillámoknak közeledéséből itélni
               lehetett, a harangok félreveretése által összecsődült gyalog nép olly távol volt,
               hogy ettől nem lehetett tartani, bár a lovak kettős terhük alatt a süppedező földön -
               távolról sem elégitették ki azoknak vágyait és reményeit, kik hátaikon ültek.</p>
					<p>A szerencsétlenség nem jő egyedül! - régi magyar közmondás, mellynek igaz voltát
               senki sem tudja inkább mint a szerencsétlenek. Láttunk már egy balesetet, melly a
               menekülőket közel egy fél órával elkésleltette, most egy másnemü közesély fenyegette
               menekülésük sikerét.</p>
					<p>Az eső, melly nem rég megszünt záporban omlani, egyszerre s olly hirtelen elállt,
               mintha valami varázserő tartóztatta volna fel hullásának közepette.</p>
					<p>Ez a menekülőknek inkább előnyére mint hátrányára leende, de az eső megszünését a
               fellegeknek - hazánkban nem szokatlan - hirtelen szétoszlása kisérte.</p>
					<p>A minő hihetlennek látszik azok előtt, kik hazánkat s főleg az alföldet nem ismerik,
               annyira igaz, hogy egy félóra el nem telt s az égen minden csillagok ragyogtak.
               Utasaink jól érezték, minő veszély fenyegeti őket, mert üldözőik közől azok, kiket
               lovon előre robogni hallottak, jó távol voltak már, de a gyalog közeledők a hold
               fényes világában könnyen ráakadhattak nyomaikra s azon helyre, hol az utból kitérve a
               szekér összetört s azután három kereken hurczoltatva széles nyomot hagyott maga után;
               oda sem számítván a lovak nyomait s azokét, kik darabig gyalog sietve haladtak
               előre.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>Lássuk már most, csalódtunk-e, midőn a harangszót vészjelnek, a Szeged felől jövőket
               üldözőknek hittük, vagy bal előérzete a menekülőknek tévedett?</p>
					<p>Mindenből, mi eddig mondatott, világos, hogy valakinek, sőt többeknek a hölgyek sorsa
               szivükön feküdt s csak alkalomra vártak őket megmenthetni.</p>
					<p>Kik voltak ezek s minő neme a viszonynak vagy érdeknek lehetett az, melly őket
               egyikére az e korban legveszélyesb eredményű merényletek közől - birta, ugy szintén
               sokat - mi magoknak a hölgyeknek körülményeiben talányos, e történet folyamának
               leend feladata megfejteni.</p>
					<p>Nem állithatjuk, hogy a szegedi tanács hanyag volt foglyai felügyeletében; mivel a
               börtönöket kemény zárak védték, a boszorkányok ellen pedig Szegeden az egész lakosság
               - alig egy-két kivétellel - fel volt bőszülve s végre mivel nem csak Szegeden hanem
               átalában mindenhol a sátán olly gaz ficzkónak tartatott, ki azonnal leveszi kezét
               szolgáiról s hódolóiról, mihelyt a végrehajtó hataloméi azokra nehezkednek; meg kell
               vallanunk - hogy boszorkányok őrizetére elégnek tartatott a börtönőr s az emlitett
               zárak és lakatok.</p>
					<p>Nem volt példa reá, hogy boszorkány megszökött volna; mert ha a biróságban s
               átalánosan a feljebb emlitett előitélet uralkodott a sátán hűtlensége felől, magok a
               boszorkányok, kik vak vélyükben hitték, hogy valóban azok, egy más előitéletben
               szenvedtek s ez, miként már emlitettük, az volt: hogy a sátán mihelyt a vesztő
               helyre érkeznek, lelkeiket kicseréli s igy őket a halál fájdalmaitól megóvja; azért
               minden boszorkány-perben hazánkban és külföldön azon számosak közt, kik végig
               tagadták ördöggeli szövetségüket s ha a kinzópadon a fájdalom mindent is vallatott
               velök, a kinzás után visszavonták vallomásaikat, voltak sokan mások, kik nem csak
               kivallották, hogy boszorkányok, hanem körülményesen elbeszélték mind azt, a mi a
               boszorkány-gyülésben történt: az ördögi misét a valódinak gúnyára; az alakokat,
               mellyeket a sátán felvett, hogy csábitó, vagy rettentő megjelenésével hasson
               hódolóira; a hatalmat, mellyel felruháztattak az ördögtől; a kötlevelet, mellyet
               saját vérükkel aláirtak; szóval mind azt, a mit e setét korban az emberek vélye s
               babonás előitélete a boszorkányság eszméjével összekötött.</p>
					<p>Ebben megfoghatlan nincsen, mert a világ semmiben sem olly gazdag mint a képzelődő
               tehetség tévedéseiben s a valódi őrültségtől kezdve az egyedőrjig, a rögeszmétől a
               babona vélyeig, olly tág mező nyilt mindig az emberi értelemben és kedélyben, a
               leghihetlenebb szélsőségekig, hogy volt kor, midőn a legértelmesebb emberek sorában
               lehetett nem csak egyeseket, hanem egész társulatokat látni, kik és mellyek a
               bölcseség kövének felfedezésére, az arany készitésére, az elemi szellemek
               meghóditására vesztegették életüket s eltérvén az egy igaz Istentől, gyarlóságukban s
               féktelen sovárgásaik közepette azt hitték, hogy a határozott emberi elmének semmi sem
               lehetlen, ha felső hatalmakkal jő szövetségbe s magát a sátánt bizonyos munkálatok,
               idézetek s cabalisticus mondatok és szertartások által rabszolgájukká tehetik.</p>
					<p>Nem egynek sikerült már, e babonások hite szerint, magát a poklok főnökét vagy
               valamellyikét előkelőbb ördögei közől, fekete ebnek vagy macskának vagy tüzetfuvó
               lónak alakjában maga mellé idézni, s mig a szövetség ideje tartott, neki mint
               rabszolgának parancsolni. Sátán, Lucifer, Mephistopheles és többen mások az ördögök
               seregéből szerepeltek igy részint a boszorkány-perekben, részint azon régi mondákban,
               mellyek emberientuli és természetfölötti hatalommal biró emberek életéről tetteikről
               fenmaradtak.</p>
					<p>Még nem olly régi a kor, hol egy Albertus Magnus, egy gróf Gabalis Swedenborg,
               Merlin, Cagliostro és mások sokáig a fényes nyilvánosság közepette olly embereknek
               tartattak, kik jó vagy rosz nemtőknek, sylpheknek, gnomoknak, mint szintén az
               ördögnek parancsolni tudtak s ezek segedelmével végrehajthatták, a mi
               természetfölötti és a csudák széles, tágas határához tartozik.</p>
					<p>Ezt előrebocsátván, mondjuk ki röviden: hogy ha Szegeden valaki rá merte volna fejét
               adni, nem tartozott a legnehezebb kivitelü dolgokhoz, a foglyokat kimenteni a
               városház börtönéből. De a kik illy tetten érettek, azok egyszersmind bizonyosak
               lehettek a felől, hogy mint ördöggel és boszorkányokkal szövetkezők, ugyanazon
               kereset alá jőnek, szintugy a kinzó padra vonatnak s végre épen ugy a máglyára
               itéltetnek, mint azok, kiket megmenteni akartak. Ez oldalát véve a merénynek, az
               minden esetre a legvakmerőbbek közé tartozott s erős ösztön kellett arra, illy tettet
               végrehajtani.</p>
					<p>De térjünk vissza a szegedi városházhoz.</p>
					<p>Éjfél után s mikor már Szegeden mindenki pihent, ha nem is aludt, talán a szegény
               rabokat kivéve, azon irtózatos viharnak s jégzápornak közepette, mellyet emlitettünk,
               - a városháznak nem igen erős kapuja valami hatalmas külső erőszaknak engedvén,
               felnyilt, s mintegy 5-6 embert lehetett látni, kik a városházába nem belopództak,
               hanem berohantak s hirtelen, - mielőtt valaki az ég folytonos zengése közben a zajt,
               mellyet valószinűen okoztak, észrevehetné - egyenesen a börtönőr lakásába törtek.</p>
					<p>Ezt és nejét ágyaikban találták; a szobácskában elővigyázatul egy kis mécses égett s
               midőn - álmukból felriadtak, látták, hogy a szoba tele van álczás emberekkel,
               kiáltozni kezdettek. - De az első hangra kendők csavartattak szájaikba s a támadók
               egyike, egy hosszu kést vonván előre, halállal fenyegette a börtönőrt, ha csak egy
               hangot mer kiejteni.</p>
					<p>Voltak-e még e mellett más őrök a városházánál, hihető, de ezek, miként ez történni
               szokott, a zápor elől konyhában, folyosóban kerestek menedéket s alkalmasint semmiről
               sem álmodtak kevesebbé, mint mi a börtönőr szobájában történik.</p>
					<p>Mikor a nő gombolyagba fonva s a börtönőr kezei hátra kötve voltak, mindig az ékesen
               szóló kés fenyegető hegyének kiséretében, a börtönőrnek engedelmeskedni kellett s
               támadóit oda vezetni, hol velök találkoztunk s honnan Ágotát és Reginát kimentetni
               láttuk.</p>
					<p>Mig ez történt, addig az álczás kalandorok egyike a börtönőrt is gombolyagba kötötte
               s követte társait.</p>
					<p>Igy magokban hagyatva, a nő ágyában, férje a nedves folyosóban, idő kellett, mig a
               legsajátosabb fordulatok és hengeredések segedelmével megtudtak a szájaikat betömő
               kendőktől menekedni. - Mihelyt ez megtörtént, mindketten olly rémitő kiáltozáshoz és
               jajveszékléshez fogtak, minőket lehetlen lőn meg nem hallani azoknak, kik az épület
               felső emeletében laktak és a többi őröknek, kik álmosan és ijedten tévelyegtek elő
               menhelyeikből. - Hallván s később látván, mi történt, megmentették kötelékeiktől
               azokat, kik a nap hajnalán alig hitték, hogy az éjet illy marasztatások közt
               végzendik be.</p>
					<p>Szlovenics, ki - hogy a vádlottak közelében legyen, darab idő óta magának a birónak s
               a nemes tanácsnak rendeletéből a városházban lakott, első volt ki a kiáltásokat
               meghallotta s valamit vonván magára, lesietett oda, honnan ezek jöttek.</p>
					<p>A zavar, melly keletkezett, átalános lőn; maga a börtönőr nem tudta tulajdonkép, mi
               történt s csak annyit beszélhetett el, a mit látott s mit babonás félelme
               következtében egyenesen az ördögnek tulajdonitott, melly hitében őt a támadók álczái
               is megerősitették.</p>
					<p>Mihelyt Szlovenics a hölgyrablók által földhez vert mécses helyett gyertyát
               gyujtatott s legelébb is a Futaky hölgyeknek, mint előtte legtöbb érdekkel biró
               raboknak, szobájába rohanván, az ajtót nyitva, a szobát üresen találta, felbőszülten
               s nem gondolván semmi egyébre, mint ezek ujabb kézhezkeritésének lehetőségére,
               kiküldözte az őröket vagy pandurokat, hogy azonnal minden harangot félre verjenek s a
               népet a városháza elé gyüjtsék.</p>
					<p>Maga elsietett a városbiróhoz, elbeszélte a hallatlan eseményt s a birót hirtelen
               cselekvésre szólitotta fel, állitván, mikép a jégvihar, melly épen most veri a
               határt, nem mástól jő, mint ezen boszorkányoktól s hogy azok, kik őket megmentették,
               nem lehetnek mások, mint azon számtalan ördöngös emberek, - kiknek istentelenségeire
               ő - Szlovenics - nem egyszer figyelmeztette a tanácsot, melly, fájdalom!
               elhanyagolta őket befogatni, ürügyül vévén, hogy az illy mértékfeletti befogatások
               ingerültséget fognak okozni s ennyi rabnak biztos letartóztatására hely sincsen.</p>
					<p>Nehány percz alatt a vészharangok megkondulására egész Szeged talpon volt; senki sem
               hitt egyebet, minthogy a villám valahová beütött, s a város ég.</p>
					<p>Szlovenics leirhatlan tevékenységet fejtett ki. Nem csak lovat tudott magának tüstént
               szerezni, hanem azok által, kiket a zaj utczákra s térre gyüjtött, azonnal izent
               nehánynak ismerői s a tanácsbeliek közől, hogy lóháton a városházhoz gyüljenek, ha
               nem akarják, hogy a jégverést még más irtózatosabb csapások kövessék.</p>
					<p>A hires boszorkány-vadász, miként őt a szegediek nevezték, kétszerezte, négyszerezte
               személyét; hol itt, hol ott jelent meg s egyedűl neki, ki pillanatig sem vesztette
               fejét s a legingerültebb kedélyállapotban volt, lehet tulajdonitani azon
               hirtelenséget, melly által sikerült elébb, mintsem azt álmodták volna a megszököttek,
               sarkukba három négy oldalról, részint lovas, részint gyalog üldözőket uszitani.</p>
					<p>A csapatok ketteje, egyik lóháton mintegy 8-9 emberből álló, a másik 80-90
               vasvillákkal, rudakkal, nyársakkal felfegyverzettekből, kik közt jó sereg némber,
               voltak azok, kiket szerencse és véletlen a valódi nyomra vezetett; míg mások és
               talán számosabban - különböző irányban siettek utólérni, ha lehet, a
               megszökötteket.</p>
					<p>Többen a Tisza szélét foglalták el, gyanitván, mikép azok - hogy az üldözőket
               tévegezzék - valami csolnakon vagy ladikon a Tisza tulsó partjára menekültek. Szóval
               minden megtörtént, minek egyes részleteit hosszas és czéltévesztő lenne leirni, mi
               illy alkalmakkor történni szokott, sőt több, mint illy rövid idő alatt gyanitná
               valaki.</p>
					<p>Szlovenics, lelke és szelleme az üldözési vállalatnak, néhányat azok közől, kikben
               legtöbbet bizott - magához vett, esküt tévén, hogy addig Szeged őt nem látja, ha
               hónapokig is kell keresnie a menekülteket, mig azokat vissza nem hozza.</p>
					<p>A rettenetes záporban az útak felfakadtak, a város egészen habarékban uszott s
               lehetlen lőn a menekülőknek nyomait felfedezni. Mindent beöntött a sár, melly
               utczáról utczára folyt s a teret iszaptengerré változtatta. Mindenki saját sugallatát
               s gyanitásait követte az üldözésben. Egyben hasonlitottak csak, a buzgóságban és
               félelemben. - Talán az utóbbi még többet határozott, mint a buzgóság; mert ezen
               emberek azt hitték, hogy ha olly boszorkányok megmenekülnek, kik iránt a sátán illy
               kivételes dolgot tett, tudniillik kimentésüket az itélőszék hatalma alól, rájok
               elláthatlan csapások fognak bekövetkezni.</p>
					<p>Szlovenics kiséretében volt hires szelindeke, az óriási Hector, nyakán szegekkel
               fegyverzett őrvvel, mellynek hosszu szijját az ügyvéd tartotta. Mi előtt ez
               megindult, a gyülöngő csoportozatokban mindenkit kérdett, ha nem láttak vagy
               halottak valamit, a mi őt a megszököttek nyomára vezethetné?</p>
					<p>Azon sokak közől, kik e kérdésekre semmit sem tudtak felelni, akadt végre egy-kettő,
               ki erősité, hogy közel házához egy szekeret látott állani s mások, kik a szekér s a
               lovasok által okozott zajt hallották s hozzávetőleg az irányt is, merre a rablóknak
               távozni kellett - meg tudták mondani.</p>
					<p>Ezen egyes, szaggatott utasitások-e vagy Szlovenics urnak jósérzete okozta - nem
               tudjuk, de annyi igaz, hogy ő tervével készen volt s rövid tanácskozás után azokkal,
               kik vele szövetkeztek - elsietett.</p>
					<p>Olly ingerültség és ijedelem volt Szegeden, hogy a polgárság nagyobb része, mihelyt
               megtudta, hogy kiszabadult boszorkányokról van szó, mind utánok sietett volna. Azt
               hitték, hogy már üstökük a megtestesült sátánnak körmei közt van. Más részt azok,
               kiknek rokonaik hasonló gyanuból befogva voltak, látván az átalános zavart, a
               városház közelébe lopództak s még kettőnek a leggyanusabb foglyok közől sikerült
               kimenekülni.</p>
					<p>E bőszültsége s pánrettegése a szegedieknek fejti meg, hogy Szlovenics még ki sem ért
               a városból, mikor egy egész kis lovas-csapat gyült volt már össze kiséretében. Ha az
               üldözők különböző utakon és irányban rohantak inkább mint mentek, még pedig folytonos
               kurjongatások és szidalmak közt, Szlovenics mint kitanult boszorkányüző
               czélszerűbbnek találta - egy jó szerencsére - egészen kitérni a főbb utakból,
               ollyszerü vonalt s irányt követni, hogy tág kört futván át, rendre mind azok, kik az
               üldöző csapatokat képezték, mint küllők a kerékfalat, a kört érintsék, mellyen ő
               halad, s igy megtudja, mi történt s minő sikerrel?</p>
					<p>E tervből világos, hogy Szlovenics a rettentő idő daczára, komoly szándékkal volt nem
               csak üldözni a megszökötteket, hanem azokat minden áron - bár mennyi idő teljék is
               bele - kézhez keriteni.</p>
					<milestone n="2" unit="endSubChapter"/>
					<milestone n="3" unit="startSubChapter"/>
					<p rend="head"> III. </p>
					<p>Térjünk most Ágotához és Reginához vissza. Láttuk, hogy ezek lovagjaik nyergén
               foglaltak helyet, még Matyi és Marczi más irányban, - valami előre elhatározott
               légyott felé siettek a szekérből kifogott lovakkal.</p>
					<p>Az ég már egészen kitisztult, s a hold majdnem nappali fénynyel árasztotta sugárit az
               iszonyu pusztitásra, mellyet a jég a határban tett. Gyakorlott s főleg az esthez már
               hozzá szokott szem jó tágas karajt beláthatott.</p>
					<p>Ha a menekülés első félórájában az időt Isten maga az illy szabadulás kivitelére
               látszott előidézni, a következő óra egy volt a legroszabb és árulatosabbak közől -
               illy merény végrehajtására.</p>
					<p>Darabig haladtak még, midőn egyszerre ugy tetszett nekik, mintha azon oldalon, hol
               már az első lovas csapat elhaladott közelükből, most valami setét sereg fejledezne
               ki, melly mint felleg látszott előre nyomulni.</p>
					<p>Azt hitték a férfiak, kik gyakran hátra tekintettek, hogy a gyalog csoport az,
               mellynek lámpacsillámait távolról megpillantották. De ezen eszme hamar eltünt, mert
               a gyalog üldözőknek nem látták ugyan lámpáit, mellyeket a kitisztult ég
               nélkülözhetőkké tőn, hanem hallották kiáltásaikat jó messzire még; ellenben a csapat,
               mellyet utóbb észrevettek, minden zaj nélkül s óvatosan közeledett.</p>
					<p>Egyszerre a férfiak egyike, ki Ágotát emelte nyergén, megállitotta lovát és hirtelen
               szólt:</p>
					<p>Ezek lovasok! - vagy visszatértek s nyomunkra akadtak, vagy mások, de a kik világosan
               felénk tartanak.</p>
					<p>Ágota és Regina összerázkodtak.</p>
					<p>Fáradtság, a mostoha idő s mind azon hevélyek, mellyeket e rettenetes éjen
               kiállottak, kimeritették őket. Alig hallhatólag rebegte Ágota: - veszve vagyunk, ha
               utolérnek!</p>
					<p>A férfiak mind együtt voltak, mintha rövid tanácskozást tartanának.</p>
					<p>A lovagok közől a harmadik, kit az intézők egyikének gyanitottunk eddig, hirtelen
               felkiáltott: lovaink fáradtak az erőtetett nyargalástól, ha azt akarjuk, hogy
               megmenekedjünk, csellel kell élnünk, másként minden veszve van. Gyorsan le kell a
               lovakról szállni.</p>
					<p>Kik e sajátos parancsot hallották, azon ismeretes ösztönnek engedtek, melly okozza,
               hogy válságos körülményekben - ki valami uj eszmével áll elő, többnyire
               engedelmességre talál, nem lévén idő a tervek megvitatására.</p>
					<p>Egy percz alatt mindnyájan leszálltak lovaikról.</p>
					<p>Olly távol voltak még az üldözőktől, hogy ezek ha észrevették is őket, nem láthatták
               világosan a történtek részleteit.</p>
					<p>Most, szólt az, ki legelébb a cselt emlitette: rá kell csapni a lovakra, mi aztán
               jobbra, még pedig a város irányában fogunk gyalog és óvatosan tovább haladni.</p>
					<p>Ágota és Regina meg nem foghatták a csel élét; nem értették mivel biztosabb a gyalog
               menekülés annál, mellyet lovaikon reméltek, s főleg azon eszme a város fele vonulni,
               - egészen megzavarta őket. Ellenben a férfiak, ugy látszott azonnal felfogták a csel
               szerencsés eszméjét, s mielőtt a két hölgy szóhoz jöhetne, rácsaptak a lovakra,
               mellyeket már is a zaj s kiáltások bőszültekké tettek. Mihelyt a lovak észrevették,
               hogy szabadok s az ostort érezték, szaladni kezdettek.</p>
					<p>Most utánam! szólt a csel intézője: - találunk valahol valami árkot vagy mélyedést,
               hol megvonhatjuk magunkat, mig üldözőink lovainkat más irányban űzik.</p>
					<p>Hogy e számitás nem volt egészen tévesztett, meglátjuk mindjárt. Az öt férfiu és a
               két hölgy sietve haladtak előre, semmi sem volt képes gyorsaságukat akadályozni, még
               az aléltság sem, mellyet Ágota és Regina éreztek. Nagy veszélyek természetében van,
               hogy ha egyes esetekben elzsibbasztják az erőt, máskor azt felfokozzák s az ember
               nem szokott kevesebb csudákat tenni ijedtében, mint hősies magasztaltságában.</p>
					<p>Nem olly igen messze értek, midőn valóban a jégtől leborult buzaföldek szélén egy
               árokra bukkantak; de az itt, ott még fenálló buza, jobb menedéket nyujtott nekik -
               mint a vizzel telt árkok.</p>
					<p>Gyorsan! - szólt ki azon szerencsés eszmére jött, a más irányban szaladó lovak által
               az üldözőket eltévegezni: - ügyekezzék mindenki a földre lapulva, magát láthatlanná
               tenni.</p>
					<p>S ha felfedeztetünk? kérdé Ágota, ki egész lélekjelenlétét visszanyerte.</p>
					<p>Van pár pisztoly mindegyikünknél, szólt az, ki eddig Ágota közelében volt: - van egy
               hosszu késünk - védendjük kegyeteket, meghalunk, ha kell!</p>
					<p> Endre! mond Ágota, mig Regina reszketve állt mellette: - a titkolódás ideje lejárt,
               ismerem kegyedet és Jenőt; ki légyen a harmadik, ki érettünk koczkára tette életét -
               nem tudom - de Isten áldja őt nincs idő szavakra, azért hallják kegyetek röviden a
               mit mondok. - Ha bármi módon az üldöző nép kezeibe kerülünk - minden védelem
               hasztalan! - Minket meg nem ölnek, reánk a tűz halál vár, s kegyetek magoknak, s ha
               minket védeni akarnak, nekünk is tartoznak avval, hogy életüket megmentsék.</p>
					<p>Soha! kiáltott fel az, kit Ágota Endrének nevezett.</p>
					<p>Én igy akarom! viszonzá Ágota - s kegyed engedelmeskedni fog, ha akarja, hogy
               szerelmében higyjek!</p>
					<p>Igen - igen! rebegte Regina, összetett kezekkel. Ha kegyetek élnek, még egy ágacskája
               marad a reménynek, ha legyőzetnek s meghalnak vagy elfogatnak, akkor vége
               mindennek.</p>
					<p>E rövid párbeszéd alig foglalt fél annyi időt el, mennyi kellett, hogy azt itt
               leirjuk.</p>
					<p>Mit mondasz erre, Vilmos? - kérdé most Endre.</p>
					<p>Azt, hogy arádnak - mert e pillanat óta annak tekintem őt, - igaza van. - Meghalni
               lesz elég idő mindig, de mig aráitok élnek - - nem szabad utósó reményüket elvennetek
               - éljetek tehát, hogy megmenthessük őket.</p>
					<p>Minden esetre pedig - atyánkat! - mond Ágota.</p>
					<p>Siessünk! szakitá őket a férfiu félbe, kit Vilmosnak nevezett Endre.</p>
					<p>Alig 10-15 másod percz mulva mindnyájan eltüntek a buza közt.</p>
					<p>A hölgyek előre siettek s a férfiaknak, kik őket nyomban követték, még maradt pár
               másodpercznyi idejök, rövid tanácskozásra vagy inkább Vilmosnak arra, hogy nekik még
               valamit mondjon.</p>
					<p>Mig a jelenet, mellyet leirni ügyekeztünk, tartott, ugy tetszett, mintha az őket
               üldöző csapat megállt volna, meglátjuk mindjárt, miért.</p>
					<p>Ágota és Regina, egy csekély földmélyedéshez értek s azonnal megállapodtak s
               összevonultak, a buzáknak szalmáját, mennyire lehetett, magokra vonván, fülelve
               minden neszre.</p>
					<p>Alig voltak a szegény menekültek elfödve csalékony menhelyükön, midőn a kiáltások
               közeledtek s nem maradt fen semmi kétség, hogy üldözőik nyomaikra akadtak; de a csel
               még is némileg sikerült: mert azon csapat, melly közeledett s nem volt más mint
               Szlovenics személyes vezénylete alá gyült sereg, oda érvén, hol a szekér az utból
               kihajolván összetört, Szlovenics felkiáltott:</p>
					<p>Ha minden nem csal, ez a menekültek nyoma! Ime a kerek vágás. Itt vannak a lovak
               nyomai, előre, utánam!</p>
					<p>A holdvilágos éjben a szekérig értek, ezt összetörve s üresen találván, tovább
               kisérték a nyomokat, mellyek itt kétfelé ágaztak, mert a mint tudjuk Marczi, a
               fogattal más irányt tartott.</p>
					<p>Szlovenics egy perczig sem gondolkozott. Ugy látszik, szólt azokhoz, kik most
               közelébe gyültek: hogy miután a szekér összetört, lóháton mentek tovább, de sokan
               lehetnek, minként a sürü nyomokból látszik. Szerencse tehát az is, hogy kétfelé
               váltak, könnyebben elbánunk velök. Én ezen irányt fogom itt jobbra tartani, kegyed
               pedig Szadányi - erre balra fog behajlani.</p>
					<p>E szavak egy tömött polgárhoz voltak intézve, ki igen jó lovon ült s kinek nyerge
               előtt rövid karabély hevert.</p>
					<p>Vegye embereink felét magához, folytatá az ügyész: siessünk! a nyomok
               eltéveszthetlenek, rájok akadtunk, akár merre intézték szaladásukat.</p>
					<p>Minden ugy történt, miként azt Szlovenics intézte. Az egyik csapat Szadányi uramnak
               vezénylete alatt azon irány felé sietett, merre Matyi és Marczi mentek lovaikkal.
               Szlovenics ellenben, miután elébb leszállt lováról s a lónyomokat megvizsgálta, azon
               útat választotta, mellyen a menekülőket kisértük.</p>
					<p>Mikor Szadányi husz, harmincz lépésnyire haladott, Szlovenics lecsatolta a szijjat
               Hector nyakörvéről s lovára ült.</p>
					<p>Most előre! szólt élénken, kezünkben van üstökük, sátán sem menti meg őket!</p>
					<p>Az eb szabadon érezvén magát, hol előre hol hátra szaladott, a nélkül hogy egy
               ugatást vagy morgást hallatna; de mindig visszatért urának közelébe, ki egyszerre s
               miután már jó előre voltak, felkiáltott: amott nyargalnak - - utánok!</p>
					<p>A mit Szlovenics látott, az uratlan lovak voltak, mellyek a mennyire lehetett a
               bokáig s azon felül érő sárban, sajátos ugrásokkal s néha egy egy nyeritést
               hallatván, siettek előre.</p>
					<p>Mindnyájan azt hitték, hogy a lovak nyergei nem üresek. Részint a félhomály okozta e
               tévedést, részint az, mivel nem is jöhettek azon eszmére, hogy illy késő éjjel lovak
               szabadon nyargalhatnának a gabona s buza földeken, a nélkül hogy erre lovasaik által
               kényszerittessenek.</p>
					<p>* * *</p>
					<p>Eddig - miként láttuk - Vilmos csele tökéletesen sikerült; sőt a mi több, épen
               üldözőik legveszedelmesebbike volt az, ki e csel hálózatába bonyolódott
               legelébb.</p>
					<p>Valóban a lovasok a menekülők lovainak nyomain indultak meg: Szlovenics legelől, mig
               a Szeged felől jövő gyalog embertömeg épen azon pontra ért, hol Szlovenics a földekre
               betérő szekérnek nyomát felfedezte.</p>
					<p>Ezen emberek alkalmasint megpillantván távolról a lovasokat, egyenesen azon irányt
               vették, mellyben Szlovenics jött s már a felfedezés reményében ujuló erővel s
               kiáltozva, miként még eddig nem - törtek elébbre és elébbre.</p>
					<p>Szlovenics látta őket közeledni, de ez semmit sem változtatott tervén. Élesztette s
               bátoritotta embereit, nógatta maga lovát, midőn egyszerre észre vette, hogy hű ebe
               nincsen közelében.</p>
					<p>Hector valóban igen akaratosnak mutatkozott s egészen más irányt tartott.</p>
					<p>Szlovenics arra fele tekintett, hol az okos állat, látván hogy az emberek nyomokat
               vizsgálnak - ösztönénél fogva - maga is nyomozott.</p>
					<p>Erre gyalog nyomokat látok, - kiáltott fel Szlovenics: Hector nem ok nélkül szaglál,
               ne mulasszunk el semmit. Evvel az ügyvéd nehányat kisérői közől magához vett, mig a
               többiek a lovakat üldözték.</p>
					<p>E közben a gyalog embertömeg, látván, hogy azon tájon minden mozgásban van,
               előrohant, ugy hogy Szlovenics egyszerre körül lőn emberektől vétetve.</p>
					<p>E pillanatban Hector, ki jóelőre szaladt volt, azon sajátos visitást hallatá, mellyet
               vadászebek emelnek, ha a vadat - mellyet élénken nyomoztak - végre megpillantják.</p>
					<p>Erre - erre! kiáltott Szlovenics, kirántván a pisztolyok egyikét tokjából.</p>
					<p>Hector mindig szaglálva s visítva, végre azon helyre jött, hol Ágota és Regina
               rejtődztek. Az eb megállt s rémitően kezdett ugatni.</p>
					<p>Szlovenics volt első, ki a fiatal hölgyek mellett termett.</p>
					<p>Ah, kiáltott fel: két szelid gerle egy fészekben! Rajta emberek; meg kell őket
               kötözni s előre velök! - De mivel mások segedelmével menekültek, azokat is kézhez
               kell keriteni, kik illy istentelen módon ki akarták a törvényes hatalom kezeiből ezen
               ördöngös személyeket menteni!</p>
					<p>E felkiáltásra többen közeledtek a hölgyekhez, elháritván a buzát jobbra balra.</p>
					<p>Nem kell őket bántani! kiáltott egy hang. Ezeknek egy példás büntetés kell, máglya és
               a tűz! Épen azért szöktek meg alkalmasint, hogy agyonverettetni reméltek s igy hitték
               hogy a kinzópadot s tűzhalált kikerülik. Hol egy kötél vagy szij? kiáltott újra.</p>
					<p>Miként történt, hogy azok, kik Ágotát és Reginát megmentették, eltüntek? - csak
               sejtenünk, nem tudnunk lehet.</p>
					<p>A hölgyek, miként láttuk, a buzaföldön voltak elrejtve, mikor a Szeged felől utóbb
               érkezett gyalog embertömeg a buzaföldet ellepte; részint a tolongásban, részint
               magának a földnek egyenetlen s sikamlós volta miatt elegen bukdostak el s keltek fel
               ujra; azok, kik Reginát és Ágotát megmentették, gyalog lévén s ugy öltözve mint a
               többiek s lerántván s elvetvén álczáikat, nem csuda ha - midőn itt-ott felemelkedtek
               a buza közől s a tolongókhoz csatlakoztak, azokhoz tartozandóknak vélte őket a
               zajongó s káromkodó tömeg.</p>
					<p>Szlovenics első gúnyos felszólitása után s ama férfiunak intésére élénken folytatá:
               helyes! nem kell őket bántani: mig mindent ki nem vallanak. - Azután némi szünetet
               tévén, a hölgyekhez intézte szavait, kik közől Ágotának már hátra voltak kötve
               karjai.</p>
					<p>Hol vannak azok kik benneteket kiszabaditottak a börtönből?</p>
					<p>Ágota és Regina azon pillanattól fogva, hogy felfedeztettek, egy hangot sem ejtettek
               ki. Nem panaszoltak, nem esedeztek irgalomért, sőt nem is sirtak. Ugy tetszett,
               mintha a könyek kiapadtak volna szemeikből, mintha félig már a tulvilághoz
               tartoznának.</p>
					<p>Kell is azt kérdeni, Szlovenics uram! kiáltott fel egyike a férfiaknak közelében: ki
               szabaditotta volna meg őket más mint az ördög, ki mihelyt a népet közeledni látta,
               cserbe hagyta a semmire-kellőket - miként mindig szokott cselekedni!</p>
					<p>Igy la! kiáltott egy másik, miután Regina karját hátra kötötte: most már mehetünk, ez
               nem szalad el többé, ha még olly boszorkány is.</p>
					<p>Szlovenics látván, hogy a hölgyektől semmi feleletet nem kap, siettette a távozást e
               helyről, hol a lovak állás közben majdnem térdig söppedtek a sárba.</p>
					<p>Majd megtudjuk, kik voltak ama szép madarak! mond Szlovenics, ki most szorosan a
               leánykák mellett haladott. Kisebb gondom is nagyobb annál, van mód elég kicsikarni
               az igazságot azokból, kik azt makacsul titkolják.</p>
					<p>Ne veszitsünk időt! haladjunk.</p>
					<p>Mintegy másfél órával a leirt jelenetek után Ágota és Regina börtönben ültek. Nem
               többé azon tiszta s elég világos szobában, hol velök már találkoztunk, hanem más
               lyukban, melly inkább valami szennyes pinczéhez, mint emberektől lakott hézaghoz
               hasonlitott.</p>
					<p>A harangok elhallgattak, a nép eloszlott s az üldözők is lassankint - Szeged felé
               szállongtak - vissza.</p>
					<p>Más nap az egész város tele volt avval, a mi történt. Átalános vélemény az volt, hogy
               a boszorkányokat senki más meg nem szabaditotta, hanem az ördög maga, több pokolbeli
               szellemek kiséretében. E véleményben a kolompos - maga a börtönőr volt, ki az utóbbi
               perek lefolyta alatt annyi csudás dolgot hallott, annyira be lőn a pokolba s annak
               minden rejtekeibe vezettetve, mikép a fákon károgó varjakat is a vesztés szellemének
               hitte s minden éji lepkében és prücsökben egy egy boszorkányt gyanitott.</p>
					<p>* * *</p>
					<p>Mielőtt elmondanók, mi tovább történt, elérkezettnek hiszszük az időt, mind azon
               homályos helyeket történetünkben felvilágositani, mellyek eddig a talányosság
               leplével födték annak fő személyeit.</p>
					<p>De hogy ezt tehessük, messzi hátra kell mennünk, hogy azután visszavezettessük e
               történetet, melly sok váratlan jelenetet foglaland magába, azon pontra, hol azt
               kénytelenek valánk félbeszakasztani.</p>
					<milestone n="3" unit="endSubChapter"/>
				</div>
				<div type="chapter">
					<head> EGY REJTÉLYES TÖRTÉNET. </head>
					<milestone n="1" unit="startSubChapter"/>
					<p rend="head"> I. </p>
					<p>1711. - october 25-én, tehát mintegy 17 évvel azon jelenetek előtt, mellyeknek
               Szegeden tanui valánk, Bécsbe vezetnek lépteink.</p>
					<p>Nem akarjuk itt az akkori fővárosnak annyiszor adott leirását ismételni. Ki a mostani
               Bécset ismeri s némi képzelő tehetséggel bir, elgondolhatja az akkori s mostani közt
               a különbséget.</p>
					<p>Ha az embert a kor megvéníti, ha egyes épitményekre boritja az évek - talán századok
               homályát, városok egészben véve - az idővel ifjudnak inkább mint öregednek.</p>
					<p>Bécset tehát, ha e merész hasonlatossággal élnünk szabad, - a mostani fényes, minden
               oldalon épülő s felifjadó Vindobona helyett, azon időben mikor történetünk oda vezet,
               - mint agg matronát képzelhetjük - tisztes fátylával a homálynak födve.</p>
					<p>Egész serge azon épitményeknek, mellyek Bécset most Europa egyik legfényesebb
               fővárosává teszik, nem létezett, s azoknak helyét setét, korhadásnak indult házak
               foglalták el.</p>
					<p>Még feltünőbb volt a külvárosokban a különbség, hol a mostani Wiedenre és Jägerzeilra
               alig ismerne valaki.</p>
					<p>7 óra tájban lehetett estve, midőn a wiedeni, akkor igen hiányosan világitott
               külvárosban egygyel azon divatból eltünt járművek közől találkozunk, minők akkor
               Bécscsel s annak környékével a közlekedést képezték.</p>
					<p>Csendesen és búsan hangzott nehány toronyban az esti harang, s a hold szemérmesen
               pillangatott ki szakgatott felhők redői alól, elkezdvén világitási pályáját, melly ez
               időben még nagyobb városokban sem hagyatott ki a számitásból.</p>
					<p>Az utcza, mellyen a jármű elég csendesen és óvatosan haladott, még elég népes volt;
               de a boltok már mind bezárattak, s az egésznek tekintete legkevesebbé sem a
               kedvderitőkhez sorozandó.</p>
					<p>A népies kocsiban két utas ült: - egy kövér, felfujt arczu ur, kinek czopfja - ezen
               elkerülhetlen hajéke az akkori ivadéknak, - hátulról ölébe véve, egész
               kigyó-tekercset képezett, s egy mogorva tekintetű barna férfiu, az előbbinél, -
               mennyiben ülő helyzete kivenni engedte, jóval magasabb. Mindkettőnek arcza simán
               megvolt borotválva, s a széles karamu kalapok alól kitünő hajaik nagy hajpor
               pazarlásra gyanittattak.</p>
					<p>Neveiket nem tudván, egyiket a simaképűnek, a másikat barna arczszinéért a barnának
               fogjuk nevezni.</p>
					<p>Igy intézkedvén világosb értés előnyére, mondjuk ki, hogy az első - a hosszu czopfos
               vagy simaképű, alkalamasint valami vidéki, s öltözetéről itélve tehetős polgár
               lehetett, mig a másik, kinek tagjait az eléggé érezhető est hüve ellen, valami
               özönelőtti setét köpeny födte, isméretlen nagyság marad előttünk.</p>
					<p>A simaképű szerfelett társalgó szeszélyben volt, s utitársát mindennemű kérdésekkel
               ostromolta, mellyek a kérdezősködő urnak nagy tudnivágyára vagy ennek hiján - élénk
               kiváncsiságára gyanittattak.</p>
					<p>Mig a jármű, miként mondottuk, óvatosan és fontolva halad előre, van időnk a két utas
               közti párbeszédnek egy kis mutatványát adni.</p>
					<p>Kegyed tehát távolról jő? kérdé a simaképű, kinek 50-52 évet adhatunk, mig társa
               kevéssel haladta meg a 40 évet, mennyiben erről pár lámpa futó világánál itéletet
               hozhatunk.</p>
					<p>Kegyed bécsi lakos? kérdé a másik.</p>
					<p>Nem uram, én sz.-pölteni polgár vagyok s Bécsbe jelenben csak mulatni jöttem. - És ön
               honnan jő s mi czéljai vannak Bécsben? Ha valamivel szolgálhatok, parancsoljon velem,
               nekem a fővárosban számos ismerőim vannak.</p>
					<p>Az idegen meghajtotta magát mintegy köszönetül a polgár szives ajánlatára, de nem
               felelt semmit, hanem mintha szemei valami érdekes tárgyban akadtak volna meg, a légbe
               nézett, egészen feledni látszván a beszédes urat.</p>
					<p>Ez ellenben nem akart még minden reményről lemondani, hogy szomszédjáról valamit
               megtudjon; azért látván, mikép ez ölben tett kezekkel ül s vonásai komor sőt mogorva
               kifejezést nyernek, ujra felszólalt s igen kiváncsian kérdé.</p>
					<p>Hová fog kegyed szállni?</p>
					<p>Kegyednek szokott szállása van, ugy-e? kérdé viszont a másik, ki, miként látszott,
               minden kérdésre kérdéssel felelt.</p>
					<p>Igen, mond a másik: én mindig a fehér farkashoz szoktam szállni; ajánlhatom, -
               tisztességes hely s olcsóbb sokkal a többinél.</p>
					<p>Mit gondol kegyed, kérdé a barna ur: hová fog bennünket ezen ember vinni?</p>
					<p>Én azt hittem, viszonzá a simaképű: hogy kegyed megnevezte neki a fogadót, hová
               szállni akar.</p>
					<p>Én - nem uram, sőt azt hittem, hogy kegyed tette azt, s azután városi bérkocsin
               elmehetek szállásomra.</p>
					<p>Ha ez igy van, mond a simaképű, akkor alkalmasint valami szugoly-vendéglőbe visz
               bennünket, hol ingyen tartják, ha vendégeket hoz.</p>
					<p>Hé - sógor! kiáltott e szavak után a simaképű: hova a pokolba viszesz bennünket? -
               Megállj! - nem hallod? - hiszen már kicserélted rosz kocsidon oldalbordáimat: - -
               hová megyünk?</p>
					<p>A sógor czim csak olly divatban volt Bécsben bérkocsisok számára, mint az atyafi czim
               Magyarországon, ha czigánynyal szólt valaki.</p>
					<p>Hová parancsolják kegyetek? felelt a kocsis durván: biz eleget kalandoztattak utczán
               fel, utczán le, remélem nem ingyen, mert erről semmi sem volt az alkuban. -</p>
					<p>Hogyan? rikkantott fel a sz.-pölteni polgár mérgesen, nagyot csapván saját domboru
               hasára: te még azt sem tudod, hová szándékozol, s velünk igy járatod a bolondját?</p>
					<p>A polgár akkorát kiáltott, hogy a barna ur felriadt mélájából, egy kérdéssel szokása
               szerint: - Mi baj - mi történt?</p>
					<p>Mi baj? kiáltott dühösen a sz.-pölteni polgár, látván hogy a kocsis utóbbi
               nyilatkozata után ujra a lovak közé csap s halad előre: - Mi történt? az hogy ez a
               semmirekellő naplopó félóra óta hurczol bennünket utczán le utczán fel, a nélkül hogy
               kérdené, hová vigyen. -</p>
					<p>Hó megállj, sógor!</p>
					<p>Mi baj megint? kérdé a kocsis - hátratekintve, a nélkül hogy lovait megállitaná.</p>
					<p>A fehér farkashoz! szólt most kissé felemelkedve üléséből a barna ur olly mogorva
               képpel s olly szigoru hangon, hogy a kocsis minden további szó nélkül balra behajtott
               egy utczába.</p>
					<p>Okosan! szólt a polgár: kegyed jobb fogadót nem találhat a fehér farkasnál, ha olcson
               akar élni.</p>
					<p>A polgár igen örült, hogy az idegennel leend szállva, remélvén, hogy ekkép majd
               bővebb ismeretséget köthet vele s kárpótlást nyer az utközbeni hallgatagságért.</p>
					<p>Mikor a fehér farkashoz értek, mellynek elég tisztességes, bár kissé füstös kinézése
               volt, a pinczérek intettek a kocsisnak hogy hajtson be a kapuba.</p>
					<p>Megállj itt! kiáltott a barna a kocsisra: ezen jó ur ide szokott szállni, le fogjuk
               hát itt telepitni s tovább megyünk.</p>
					<p>A kocsis azonnal megállitotta jármüvét, s a sz.-pölteni polgár, látván hogy utolsó
               levele a reménynek - valamit megtudni utitársától - lehullt, nem tehetett jobbat,
               mint kissé savanyú arczczal leszállni a kocsiból.</p>
					<p>Szedd le málháimat, kiáltott a kocsisra, ki maga is leszállt a bakról s a polgárra
               meresztvén szemeit, megállt előtte.</p>
					<p>Jól van, felelt a kocsis: de elébb fizessen kegyed.</p>
					<p>Itt pénzed, mond a polgár.</p>
					<p>Köszönöm, viszonzá amaz, megtekintvén a kis öszveget, mellyet a polgár kezébe
               nyomott. Ez a kocsibér, de hát a sok kalandozásért nem kapok semmit?</p>
					<p>Ki parancsolta, hogy kalandozzál semmirekellő! szólt a polgár haraggal.</p>
					<p>Arra nekem nincsen gondom, felelt a kocsis gorombán. Még nekem tiz poltra jár a
               kegyed részéről s ugyanannyi a másik uréról.</p>
					<p>Ez mindössze husz poltra volna, szólt a barna ur: - legyen szives kegyed kifizetni
               utitárs; mert én mint idegen nem vagyok ismeretes az itteni szokásokkal; elég baj,
               hogy kegyed, ki annyi rémitő sokat összebeszélt s engemet annyi szükségtelen
               kérdésekkel ostromolt, hallgatása által okozta, hogy ez a becsületes ember lovait ok
               nélkül fárasztotta s én is az időt vesztegettem.</p>
					<p>Egy fillért sem adok! kiáltott a sz.-pölteni polgár, nagyot ugorván mérgében.</p>
					<p>Tudod-e mit, sógor! mond a barna ur: - fordulj meg, aztán megmondom, hová vigyél
               engemet; addig zálogban megtarthatod e derék polgár málháit s visszatérhetsz ide;
               majd megfizeti a kerengés árát is, ugy sem sok - ugy-e utitárs?</p>
					<p>Evvel a barna ur kalapját leemelte s a kocsis felkapván a bakra, lovai közé
               csapott.</p>
					<p>A sz.-pölteni polgár violaszint váltott, topogott, hadonázott kezeivel s folytonosan
               kiáltozott: zsivány, tolvaj, naplopó! tartóztassátok, málháimat viszi!</p>
					<p>A pinczérek nevettek, mi még inkább felbőszitette a vastag urat.</p>
					<p>Ne féljen nagyságod semmit, nyugtatá a pinczérek egyike, mélyen meghajtván magát a
               sz.-pölteni nagyságos ur előtt: ismerjük a ficzkót, a legjobb szekeresek egyike, majd
               visszajő, az egész tréfa s nehány poltrába kerül - mi az?</p>
					<p>* * *</p>
					<p>Mig a polgár beszállásolta magát s reméljük később málháihoz is jutott s talán némi
               szabadkozás után fizetett is; addig őt, mint történetünkre nézve szükségtelen
               butordarabot a fehér farkas torkában hagyván, sietünk a történetünkre nézve fontosabb
               idegenhez, kiről még eddig egy hanggal sem tudunk többet, mint a gömbölyű sz.-pölteni
               polgár.</p>
					<p>Mihelyt a vendéglőtől mintegy 50 lépésnyire lehetett a jármű, az idegen a szekeresnek
               egy házat és annak számát nevezte meg, olly utczában, mellynek ez soha hirét sem
               hallotta.</p>
					<p>Erre a szekeres még egy darabig haladott, azután megállitván lovait, kijelentette,
               hogy az utcza nevét soha, sem hallotta s egy tapodtat sem megy tovább.</p>
					<p>Az idegent e feltartóztatás haragra lobbantotta, de szerencsére egy bérkocsi
               baktatott az utczán át még pedig üresen.</p>
					<p>Megállj - megállj! kiáltott az idegen.</p>
					<p>A bérkocsis kapott az alkalmon s azonnal megállitotta lovait.</p>
					<p>Az idegen pár éles szó után, további vitatkozás nélkül kifizette a szekérbért,
               megtoldván borra valóval, s miután pár nehéz láda s egy párnazsák a két kocsis által
               a bérkocsi bakjára szállásoltatott, az idegen is átköltözött a négykerekü
               szelenczébe.</p>
					<p>A bérkocsis, ki Bécsnek minden zugát ismerte, egyenesen az idegen által megnevezett
               utcza vagy inkább utczácska felé hajtott.</p>
					<p>A kocsi valami kis emelet nélküli háznak kapuja előtt állt meg, s az utas leugorván
               abból, kopogott a kapun.</p>
					<p>Nem sokára gyér világitás deritette az ablakokat s pár percz mulva a kapu
               megnyittatott.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>A ház kissé avult tekintetü volt s aligha több lakója lehetett, mint a középkoru nő,
               ki gyertyával kezében a boltozott kapu alatt állt s annak egyik jobbkézre nyiló
               ajtaja felé világitott, igen szivesen és ismerően fogadván a jöttet.</p>
					<p>A kocsis leemelte a pogyászt a kocsiról s a nő s az ujon érkezett ur segitették azt
               egy előszobába vinni.</p>
					<p>Miután a kocsis kikapta a bérét, felült bakjára s megelégedett arczczal jó éjt
               kivánván, azon irányban távozott, melly felől jött.</p>
					<p>Nem sokára a férfiu, a nő által kisértetve, tiszta szobába lépett.</p>
					<p>A nő egy asztalra tette a gyertyát s nagy szolgálati készséggel kérdezte vendégét, ha
               éhes-e?</p>
					<p>Köszönöm, Bayerné, felelt ez, kalapját levévén: nem olly régen ozsonnáztam, de ha egy
               serleg bort hoz, megköszönöm.</p>
					<p>A nő, kihez e szavak intézve voltak, mintegy 40-42 éves lehetett! Egyszerü, de tiszta
               öltözete mutatá, hogy nem tartozik a szükséget szenvedők sorába. - A mi arczát
               illeti, ez a legközönségesebbek egyike volt, de behizelgő módjának daczára - éles
               kifejezésével birt a csalfaságnak.</p>
					<p>A férfiu porozott hajáról és simára borotvált arczájáról itélve, bécsi lakosnak
               látszott, bár német kiejtése nem tartozott a hibátlanok közé.</p>
					<p>Utóbbi szavaira a nő hirtelen eltávozott s nem sokára egy serleg borral s egy
               pohárral visszatért, mellyeket az asztalra helyzett.</p>
					<p>Az idegen e közben már az asztal mellett ült s mihelyt a nő a borral visszajött,
               kivonta óráját s arra tekintett.</p>
					<p>Jókor van még, uram, mond a nő - a nyolczat sem ütötte még el az óra.</p>
					<p>Üljön le, Bayerné, szólt a férfiu tele töltvén poharát, s megkóstolván a bort.</p>
					<p>Minden megtörtént-e ugy, miként abban megegyeztünk?</p>
					<p>Minden, a legpontosabban: felelt Bayerné.</p>
					<p>A bérkocsi meg van-e rendelve?</p>
					<p>Pontban 2 órakor éjfél után a ház előtt leend. Legyen tökéletesen nyugodt - nekem a
               legjobb reményem van, hogy minden sikerülni fog.</p>
					<p>Annál jobb, Bayerné, mindkettőnkre nézve. - Kegyed tehát velem jő Prágáig?</p>
					<p>A mint igértem, nagyságos uram: viszonzá a nő.</p>
					<p>De mondja csak, nem fog-e ez zavart okozni házánál? nem akarnám, hogy kára legyen,
               Bayerné.</p>
					<p>Legkissebbet sem, viszonzá a nő nyugtató hangon. Nem először történik. Taval mig a
               rodauni fürdőben mulattam, májbajaim miatt négy egész hétig, testvérem, a szabóné,
               költözött házamba, mig férje otthon maradott.</p>
					<p>Látogatóim épen ugy ismerik őt, mint engemet.</p>
					<p>Minő látogatói lehettek Beyerné asszonynak, - sajnálva kell kijelentenünk, hogy nem
               tudjuk; de ugy hiszszük, mikép ha illy látogatói voltak, ezek kevesebbet társalogtak
               Bayernével mint magok közt.</p>
					<p>Az idegen darabig gondolkozott, - azután nyájasan szólt: Bayerné asszonyom! én igen
               jól tudom, hogy a mit tervezünk s a mit, ugy hiszem, végre is hajtandunk, nem csekély
               dolog. Érzem tehát egész fontosságát a szolgálatnak, mellyet kegyed nekem tesz. -
               Azért előre biztosithatom, mikép velem tökéletesen meg leend elégedve.</p>
					<p>Életemmel és szabadságommal játszom, uram! mond a nő, félig bús, félig követelő
               hangon.</p>
					<p>Többes számban szóljon kegyed, felelt az idegen: hárman játszunk avval, én főleg.
               Illő tehát, hogy mindnyájan jutalmát vegyük a veszélynek, mellyet koczkáztatunk.</p>
					<p>Kegyed azon kivül, a mit már adtam, 200 aranyat kap, mihelyt a kocsiban ülünk; tehát
               kétszer annyit, a mennyit igértem, s azon felül 100 arany évidijt, mig él.</p>
					<p>Ah! kiáltott fel a nő önkénytelenül; mert ugy látszik, korán sem várt annyit. - Ah! -
               ismétlé: ha kegyed illy nagylelkü irántam - semmitől sem tartok! - ugy bizhatik
               bennem, mintha saját testvére volnék.</p>
					<p>Köszönöm, Bayerné, viszonzá a férfiu.</p>
					<p>Igy beszélgetve mintegy két, három óra telt el; mert nem tartottuk szükségesnek e pár
               beszédet egészen adni, s csak kivonatát közlöttük.</p>
					<p>Mindjárt 11! - szólt egyszerre a nő: - legalább nem lehet távol, ideje, hogy
               ablakomhoz menjek.</p>
					<p>Utóbbi szavai után Bayerné eltávozott.</p>
					<p>Az idegen, kit a nő, alkalmasint szokásból, miként Bécsben minden jó öltözött embert
               - nagyságolt, - egyedül maradott a szobában. - Darabig a széken ült, mélyen
               elmerülve gondolatiba; azután fel- s alá kezdett járni szembetünő s növekedő
               felindulásban.</p>
					<p>Ajkai össze voltak szorulva, egyetlen hang sem lebbent el azokról, időről időre
               óráját tekintette meg, s hasonlitott olly emberhez, ki valami nagy veszedelmet vár
               vagy előérez, s kit minden legkisebb nesz összerázkodtat.</p>
					<p>Egy végtelen, kínos óra telt el igy. Bayerné kétszer jött ez idő alatt a szobába -
               jelentvén, mikép semmit sem hall s félni kezd valami akadálytól.</p>
					<p>Másodszori megjelenésekor az idegen szigoru hangon szólt: Láthatja, Bayerné, mikép
               magam is nyugtalan vagyok, de nem azért, hogy a dolog késik, mert épen mivel késik,
               remélem a sikert. - Reményem nő, nem csökken s ez tart lázas feszültségben.</p>
					<p>Hah! - kiáltott fel egyszerre a nő, - szó nélkül s a lehető gyorsasággal
               távozván.</p>
					<p>E pillanatban ismételt kopogás hallatszott, de nem a kapun, hanem a háznak
               utczafelöli ablakán, mit igen jól lehetett azon szobában is hallani, mellyben az
               idegen férfiu volt, mivel Bayerné nyitva hagyta az ajtókat.</p>
					<p>Az idegen egy hangot sem birt kiejteni, szemei meredten bámultak a nyitott ajtóra,
               mellyen át Bayernét láttuk távozni. - Egy perczczel később csinos, magas fiatal
               némber, de halvány, mint a halál, lépett be, valami batyuformát hozván, hasonlót
               azokhoz, minőket a búcsúra járók visznek hátaikon.</p>
					<p>Sikerült-e? kérdé az idegen a némber elébe sietvén.</p>
					<p>Hamar! szólt ez, nem felelvén a kérdésre: segitsenek leemelni terhemet! - gyorsan
               hozasson kegyed hideg vizet.</p>
					<p>Evvel Bayerné a mellék szoba ajtaját nyitotta fel és hirtelen szólt: ide ide, minden
               kész - azonnal sietek viz után.</p>
					<p>A leány kissé ingadozó léptekkel, de az idegen ur által támogattatva haladott a
               nyitott ajtó felé. Félreismerhetlen volt rajta a legnagyobb kimerültség; térdei majd
               megtörtek alatta, s a verejték csurgott arczáról.</p>
					<milestone n="2" unit="endSubChapter"/>
					<milestone n="3" unit="startSubChapter"/>
					<p rend="head"> III. </p>
					<p>A fiatal leány egyenesen az ágy felé tartott; Bayerné pedig, ki elősietett a hideg
               vizzel, ezt egy asztalra letévén, segitségére jött s az idegennel együtt leemelték a
               zöld takaróba pogyászolt terhet hátáról.</p>
					<p>Mikor a zöld takaró szétbontatott az ágyon, hova azt Bayerné s az idegen vigyázva
               leeresztették, két holt gyermek feküdt a nézők előtt.</p>
					<p>Gyorsan, szólt alig hallhatólag a leány, poharat ide! Evvel a pohárba egy kis
               pélkéből, mellyet szoknyája zsebéből kivett, - nehány cseppet ejtett és folytatá.</p>
					<p>Láthatják kegyetek, hogy jótehetlen vagyok magammal, meg kell a gyermekek vakszemét e
               vegyitékkel mosni.</p>
					<p>Bayerné azonnal megáztatott egy kendőt s a két gyermeknek halántékait kezdte vele
               nedvesiteni.</p>
					<p>Gyönyörü két kisded teremtése volt ez az Istennek, hasonlók alabást angyalokhoz,
               minden nyoma nélkül az életnek. Nem adtál-e többet a gyermeknek, mint kelle, -
               Liszka? szólt az idegen, kitől most halljuk először a fiatal némber nevét.</p>
					<p>Nem - nem! kiáltott fel a leány őrületes gyorsasággal: még kevesebbet - alig felét! -
               ha meg haltak, kegyednek lelke feleljen rólok - - én elkárhoztam ugy is!</p>
					<p>Ne félj! bátoritá a férfiu: ha az adagot el nem tévesztetted, nincs mitől tartani.
               -</p>
					<p>Ha pedig csak felét adtad be, a szesz, melly pélkédben van, el nem hibázhatja
               hatását.</p>
					<p>Szorongó negyed óra telt el, mi közben Liszka s Bayerné folytonosan áztatták a
               kisdedek halántékait, mig végre az utóbbi felkiáltott: élnek! - A gyermekek valóban
               egyik a másik után a legszebb kék szemeket nyitották fel.</p>
					<p>Hála Istennek! sikoltott fel a leány: most megyek - - pillanatig sem mulathatok, -
               mert ha nálunk valaki felébredett - végem van!</p>
					<p>Megállj! kiáltott reá a férfiu: ime - vedd ezt! s ne feledd, a mit neked mondottam:
               szabadulj mi elébb szolgálatodból - és siess oda, hol engemet találni fogsz!</p>
					<p>A leány eszmélet nélkül ragadta meg a kis csomagot, mellyet neki a férfiu nyujtott;
               alkalmasint egy hengerke arany volt az - s eresztette zsebébe, azután az ajtó felé
               rohant.</p>
					<p>A férfiu, ki az egyik ablakon át a leány után tekintett, nem látta őt többé. - Igaz,
               hogy az ég pár óra óta befellegzett s igy az utcza egészen homályos volt.</p>
					<p>A gyermekek arczába, mennyire a gyér világitás kivenni engedte, az élettel nem tért
               vissza a szin is, s ébredésük is kábult volt inkább, mint eszmélettel biró.</p>
					<p>Csak hogy ennyire vagyunk! mond Bayerné. Illy apró gyermekekben az élet sok erővel
               bir, nem lehet őket többé félteni. -</p>
					<p>Azután folytatá: most megyek s másként öltöztetem őket; mert a bérkocsi nem sokáig
               késend, s jó, ha készen talál. - Csak azt tudnók, minő szerencsével jár Liszka - igen
               nyugtalan vagyok!</p>
					<p>Egy óra kell, mig valaki innen a házig mehet és vissza térhet, mond az idegen: ha a
               bérkocsis pontban két órakor lesz itt, ugy megtehetném az utat; mert e
               bizonytalansággal távozni - eltürhetlen lenne. - E szavak után a férfiu órájára
               tekintett és szólt: - megyek, Bayerné, gyorsan fogok járni s maga idejében itt
               leendek.</p>
					<p>Nem tartóztatom kegyedet, felelt a nő, mig a férfiu kalapját ragadta és sietve
               kirohant az ajtón.</p>
					<p>* * *</p>
					<p>Még nem volt két óra, mikor Bayerné kocsi-zörgést hallott s kevéssel azután kopogást
               ablakán.</p>
					<p>Azonnal a kapuhoz sietett.</p>
					<p>A ki az ablakon kopogott, nem volt más, mint az idegen. - Igen sietve kellett járnia,
               mert alig tudott lélegzetet venni s mihelyt a szobába ért, egy székbe vetette
               magát.</p>
					<p>Épen jókor jő kegyed, mond a nő - kocsizörgést hallottam. Nó s - jó hirt hoz-e?</p>
					<p>A házban minden csendes, felelt a kérdett: ugy kell lenni, hogy Liszka szerencsével
               járt s a figyelmet kikerülte.</p>
					<p>Annál jobb! kiáltott fel a nő, kit még inkább megnyugtatott az idegen arczának
               kevesebbé komor kifejezése, mint maga a felelet.</p>
					<p>A gyermekek mit csinálnak? kérdé az idegen.</p>
					<p>A mellék szobában vannak, s ujra elaludtak, de arczaikba a pir visszatért - nincsen
               semmi bajok. -</p>
					<p>E közben a kocsizörgés az éji csendben mindig hallhatóbb lőn, s Bayerné az ajtó felé
               sietett.</p>
					<p>* * *</p>
					<p>Félórával azután egy nehéz kinézésü s kissé avult, de ép bérkocsi, mellybe négy erős
               ló volt fogva, csörögve távozott az utczából, magával vivén az idegent, Bayernét s a
               két gyermeket.</p>
					<p>Miként intézkedett a nő, hogy a gyermekek az utat könnyebben kiállják, s neki magának
               is igen sok baja velök ne legyen, ennek történetünkre nézve kevés érdeke van. -
               Legjobb tehát, ha röviden csak annyit mondunk, hogy Prágában mindnyájan épen
               megérkeztek.</p>
					<p>Ha Bayernénak czélja volt - jövője biztositására, a lehető legtöbbet megtudni az
               idegenről, ugy homokra épitette reményeit; mert azon pillanattól óta, hogy utitársa
               Prágába érkezett s ott egy külvárosi fogadócskába megszálltak, annak minden járását
               kelését titok födte s Bayerné csak annyit tudott meg, a mennyit saját szemeivel
               látott.</p>
					<p>Mi volt ez - és mennyi - később mondjuk meg.</p>
					<p>Az idegen, kinek Bayerné aligha valódi nevét tudta, bár gondolta azt tudni, hat egész
               hetet töltött Prágában, sokat volt a házon kivül, s ugy látszott, igen jól ismerte a
               várost.</p>
					<p>Mikor december elején ugyanazon évben Bayerné - egyedül tért vissza Bécsbe, sógora, a
               szabó, s testvére, ennek neje, ugy találták, mikép a pozsonyi mulatás - mert onnan
               jöttnek hitték őt, egészségének nagy előnyére volt. Mert nem csak igen épen s
               megifjadva tért onnan vissza, hanem a legjobb kedvvel is.</p>
					<p>* * *</p>
					<p>Igy biztosságban tudván Bayernét s azon reményben lévén, mikép elébb utóbb az idegen
               urról és Liszkáról valamit megtudandunk, Európa más részébe kell átszállnunk, még
               pedig messzi történetünk eddigi szinhelyétől - Spanyolországba; de mindig eseményeink
               érdekében - s azokkal szoros összefüggésben.</p>
					<milestone n="3" unit="endSubChapter"/>
				</div>
			</div>
			<div type="group">
				<head> MÁSODIK KÖTET. </head>
				<div type="chapter">
					<p> BARCELLONA. </p>
					<milestone n="1" unit="startSubChapter"/>
					<p rend="head"> I. </p>
					<p>1711. September 26-kán a barcellonai révpartot sürű nehéz köd lepte el, csak itt-ott
               lehetett a kereskedő hajók vitorláit mint tünő szalagokat a köd hullámai közt
               megpillantani. A tenger egészen el volt födve, csak a habok koronként visszatérő
               locsanását lehetett hallani - midőn a partba ütköztek.</p>
					<p>De azért a kikötőben sürgés és elevenség nem hiányoztak. Jókor már tele volt az
               mindennemű néppel, melly málhákat hordott, vagy a hajókra sietett vagy azokról jött a
               városba, a nélkül hogy mind ebben valami rendkivüli lenne.</p>
					<p>Kereskedő városokban s hol háboru s viszongások daczára a nép annyi mindennemű
               emberekkel jő érintkezésbe s már természeténél fogva olly élénk s ingerlékeny mint a
               spanyol, ott az élet más szinben tűnik fel s zajosabb, élénkebb mint másutt.</p>
					<p>A nép vidámon beszélgetett, többnyire a napi eseményekről, mellyek elég nevezetesek
               voltak, miként azt nem sokára látni fogjuk. De mindennapos mozgását és teendőit ez
               legkevesebbé sem zavarta meg; hogy illy nép megütközzék, vagy valami elevenen hasson
               kedélyére s érzékeire - arra rendkivülinek kellett történni.</p>
					<p>A köd a kelő napnak meleg sugáraitól feloszolva, lassanként mind lejebb és lejebb
               szállt, egészen tisztában hagyván a kék eget, mellynek szélein most kezdettek
               terjedni a nap széles vörös sugárai, mint annyi lobogók, mellyek egy pontból
               kiindulva elömlenek a láthatáron. Nem sokára a nép melly eddig szenvtelenül tekintett
               a tengerre, csoportozni kezdett a part körül. Felkiáltások a bámulat hangján -
               hallatszottak. Itt-ott a vonásokon nyugtalanság is mutatkozott, a nélkül, hogy valaki
               biztosan számot adhatna magának azon érzésről, melly őt meglepte.</p>
					<p>Egyszerre, mint valami tündérzet, egy egész hajósereg, félkörbe felállitva, a kikötő
               felé forditott álgyu nyilatokkal s ünnepien felékesitve, lobogókkal bontakozott ki a
               nézők előtt. Az angol szinek, mellyek a könnyü szellőben lobogtak, azonnal
               tanusitották, hogy a szándék nem ellenséges, de mi okon jelent meg e hajóosztály illy
               váratlanul - senki sem tudta, senki sem értette.</p>
					<p>Lássuk, mi történt e közben Spanyolországban és különösen Barcellonában, Catalonia
               fővárosában. Ezt tudván, a hajósereg váratlan megjelenése is megleend fejtve.</p>
					<p>* * *</p>
					<p>I-ső József magyar királynak halála után öcscse, Károly, Spanyolországban volt mint
               trónkövetelő - XIV. Lajos franczia király által pártolt anjoui Fülöp ellenében. Még
               I-ső Leopold császár küldötte volt oda, de érdekeire nézve későn. Igaz, hogy az ifju
               Károly fővezére Stahrenberg Gundacker, fényes győzedelmet vivott ki anjoui Fülöpnek
               hadvezére, Baye marquis, ellen, mellynek következtében Károly diadalibemenetét
               tartotta az ország fővárosába, Madridba, de hol alig maradhatott két hónapig.</p>
					<p>XIV. Lajos látván pártoltjának, az ájtatos anjoui Fülöpnek, balszerencséjét, - hires
               hadvezérét, a Vendômi herceget küldötte a Pyreneeken keresztül, ki tulnyomó hadi
               ereje által egy előnyt nyert a másik után az osztrák érdekben vivó seregek ellen,
               mellyek betegség és nélkülözések miatt számban s erőben megcsökkentek a spanyol
               öröködési harcznak e szakában.</p>
					<p>Stahrenberg, miután Károly 1710. october 9-kén oda hagyta Madridot, kénytelen volt
               Toledóig visszavonulni.</p>
					<p>A király 2000 elszánt lovas kiséretében, éjnek idején, rejtett utakon s mindig az
               elfogattatás veszélyei közt, végre october 29-kén megérkezett Barcellonába. Neje,
               Erzsébet, oldala mellett volt, öszvéren tette a veszélyes utat s elszántan osztozott
               férjének minden bajaiban s nélkülözéseiben.</p>
					<p>Stahrenberget a Vendômi herczeg és Fülöp nyomban követték, kénytelen volt Toledót is
               oda hagyni.</p>
					<p>Még egyszer és utóljára éreztette fegyvere s hadi képessége sulyát Fülöppel Villa
               viciosanál, hol, miután háromszor győztesen visszaverte az ellenséget, végre a nagy
               számtól szorittatva, 8000 lovassal vonult ellenségei által bámult renddel vissza
               Barcellonába.</p>
					<p>E közben Eleonora, az anyacsászárné, I-ső Leopold neje, mindent elkövetett Ménus
               melletti Frankfurtban, hogy a német választó fejedelmek szavazatát egyesitse Károly
               számára XIV. Lajos ellen, ki öregségében még a római császárságról álmodott s minden
               cselszövényt érővé tett, hogy Eleonora császárné törekedéseit kijátszhassa.</p>
					<p>Részint e körülmény, részint I-ső József halála elkerülhetlenné tették Károly
               hirtelen megjelenését Német- és Magyarországon.</p>
					<p>Ezt akadályozni volt most Fülöpnek és a szellemileg hanyatlásnak indult XIV. Lajosnak
               terve.</p>
					<p>Károly nejével együtt a szent Jeromos hegyén fekvő kolostorban volt szállva.</p>
					<p>XIV. Lajos minden lépését szemmel kisértette kémei s ügyvivői által, azért Károlynak
               érdekében volt, hogy eltávozása Barcellonából, ha ez sikerülne, a lehetőségig
               titokban menjen véghez és titokban tartassék, mig csak lehet.</p>
					<p>Más részt a hiven maradott Catalonia lakosai, - buzgón ragaszkodván hozzá, az ország
               illy válságos pillanataiban s miután a többi spanyol tartományok már mind hódoltak
               Fülöpnek, magok féltékeny gonddal őrizték a királyi párt, - s tulbuzgóságukat
               tekintve, igen veszélyes leende a király távozási szándékát velek elébb tudatni, mint
               az végrehajtatott.</p>
					<p>Ez okon küldötte Anna, angol királyné, Norris admirálját Barcellona kikötőjébe, hogy
               Károly királynak minden pillanatban rendelkezésére legyen.</p>
					<p>Igy huzódott az idő 1711-ig september 26-án, midőn Norris hajóhadát megjelenni
               láttuk.</p>
					<p>Arról volt szó, miként juthat a király az angol hajókra, mellyek első intésre
               vártak.</p>
					<p>Ovatosság lőn inkább, mint valaha szükséges.</p>
					<p>Erzsébet volt egyike azoknak, kik a királyt halasztás nélküli távozásra intették. -
               Ő, a király fiatal neje, daczára a veszélynek, melly őt és férjét minden oldalról
               fenyegette, kinyilatkoztatta, hogy férjét nem fogja kisérni, hanem Barcellonában
               maradand zálogul ha kell, hogy a férjéhez hű népet megnyugtassa s vele a veszélyben
               osztozzék, ha illyen jőne.</p>
					<p>Titkon tehát s a capucinus atyák segedelmével jött a király ama kolostorból a
               révpartig, hol, mihelyt Norris admiral őt hajójára kaphatta, azonnal szélnek
               eresztette vitorláit.</p>
					<p>* * *</p>
					<p>Más nap a királyné - egy hosszu, átvirasztott éj után a komoly tekintetű kolostornak
               egyik szobájában ült, senki sem volt mellette, csak udvarhölgyei egyike, ki mindenkép
               ügyekezett a királynét felderiteni.</p>
					<p>Épen a reggelit hozták be, midőn sajátos zugás hatotta meg a királyné füleit.</p>
					<p>Mi történhetik kün? szólt a fiatal Erzsébet: nekem ugy tetszik, mintha kiáltásokat
               hallanék. Óhajtanám, ha kegyed a kamarás urakat felszólitaná, megtudni e szokatlan
               zaj okát.</p>
					<p>E szavak a fiatal udvarhölgyhöz voltak intézve, ki pillanatig sem késett a királyné
               parancsát teljesitni; de alig ért az ajtóhoz, midőn azt a kamarások egyike
               felnyitotta a kolostor quardiánja rohant be.</p>
					<p>Felséges asszonyom! kiáltott a szerzetes ijedt hangon: a nép lázadásban van! mindenki
               tudja már, hogy ő felsége a király az angol hajókon eltávozott s e kolostor jámbor
               atyáit árulással vádolják. - Nehány percz mulva életünk veszélyeztetve leend, ha
               felségednek nem sikerül a népet lecsendesitni.</p>
					<p>Van-e egy hely itt, szólt a királyné halványan, de minden zavarodás nélkül: hol a
               néphez pár szót lehessen intézni.</p>
					<p>A kolostor nyugoti oldalán, felséges asszonyom, egy tágas nyitott erkély van, felelt
               a quardián: s épen ezen oldal az, hová a nép összetódult s fenyegetve kivánja, hogy ő
               felségét a királyt megmutassuk neki, miután voltak, kik a népet avval akarták
               megnyugtatni, hogy ő felsége még köztünk van s el nem távozott.</p>
					<p>Eszélytelenség volt, quardián atya! szólt a királyné: a népet a valóság képesebb
               leend megnyugtatni, mint az illy be nem bizonyitható állitások. Vezessen kegyed
               tüstént azon erkélyre, meglátom, ha engemet látván - nem győzhetem-e meg a népet a
               király jó indulatáról s egyszersmind azon kényszerűségről, melly kötelességévé tette
               innen távozni.</p>
					<p>A királyné pillanatig sem habozott, hanem rögtön azután, a mit mondott, ugy a mint
               volt, fedetlen fővel sietett, nehány Cataloniai urtól és saját kamarásaitól s
               némbereitől kisértetve, az erkélybe.</p>
					<p>A király - a király! kiáltott a nép: a királyt akarjuk látni!</p>
					<p>A királyné - a királyné! kiáltottak mások: látjátok a királynét! Itt a királyné!</p>
					<p>Sok idő kellett, mig Erzsébet kinyujtván a nép felé kezeit, azt hallgatásra
               birhatta.</p>
					<p>Ha ő felsége a király kénytelen volt eltávozni, saját és Spanyolország érdekében,
               szólt Erzsébet: én itt vagyok köztetek, s itt fogom bevárni, mint ő felsége által
               ünnepien kinevezett helytartó, mig segitség érkezik s a szerencse mindnyájunkra nézve
               jobbra fordul.</p>
					<p>A királyné látván, hogy mihelyt beszélni kezd, a nép közt a csend némileg helyreállt,
               azt hitte, hogy az egész lázadásnak vége lesz, midőn egyszerre a kolostor ellenkező
               oldalán, a főkapu irányában, rémitő zaj és kiáltások hallatszottak.</p>
					<p>A quardián nem kisérte volt a királynét az erkélyre, ő és többen, főleg a szerzetesek
               ugy vélekedtek, hogy mivel a nép őket vette gyanuba, hogy a királyt megszöktették,
               nem lesz jó megjelenésük által a népet jobban felingerelni.</p>
					<p>Mig azonban a népnek egy része a kolostor nyugoti homlokzata előtt összecsoportozva,
               a tengerhez hasonlitott, hallgatva néha s felhullámozva megint: addig a nagyobb s
               ingerültebb rész a kolostor másik oldalához tolakodott, hasonló kiáltásokat
               hallatván, mint a másik oldalon.</p>
					<p>Alant a városban minden utcza tele volt csoportozatokkal: a terek, a kikötő, az
               épületek ablakai megteltek néppel, mig mások, hasonlóul hatalmas lávafolyamhoz,
               mindig nagyitották a kolostor körüli népnek tömegét.</p>
					<p>Nehányan a kapucinusok közől az ablakokban jelentek meg, kérvén a népet, hogy a
               kolostor tulsó oldalára siessen, hol a királyné az erkélyen van s a néppel akar
               beszélni.</p>
					<p>A hátulsók közől nehányan egészen félreértették, a mi mondatott.</p>
					<p>Hazugság, hazugság! árulás! kiáltották mindinkább növekedő dühvel: nem igaz, hogy a
               király az erkélyen van! - Tegnap éjjel vittétek ti magatok a királyt álruhában a
               kikötőbe, hol többen látták s honnan még tegnap éjjel eltávozott.</p>
					<p>A királyné ő felsége van itt! ismételték a barátok; de már ekkor az elsők - kik
               hallották, ami mondatott, s talán készebbek leendének a változhatlanban megnyugodni,
               - a hátulsoktól tolatva, - akaratlan benyomták a kolostor főajtaját.</p>
					<p>Egy pillanatra eltüntek a barátok az ablakokból. Csak a kolostor quardiánja és
               lectora igyekeztek még a népet lecsendesitni, a magasan boltozott refectorium
               ablakaiból tekintvén le a sokaságra, honnan már nehány kő repült az ablakokba. - - A
               kolostor minden hágcsója, folyosója megtölt néppel, s mikor a quardián megfordult a
               zajra, mellyet hallott, már dühösen tolakodtak be a refectoriumba is.</p>
					<p>Kérés, intés, fenyegetődzés semmit sem használtak. Megragadták az öreg, tisztes
               quardiánt s szakálánál fogva hurczolták őt s a lectort, hasonlóul öreg, s a nép által
               az előtt igen kedvelt embert, - ki a teremből.</p>
					<p>Nehány percz mulva, a két barát a kolostor főajtaja előtt két lámpaoszlopra volt
               akasztva.</p>
					<p>Csak a gyalázatos tettnek végrehajtása után ébredt fel a nép kábultságából, s
               kielégitve látván bosszuját, nem keresett több áldozatot.</p>
					<p>Mikor a királynénak hirül vitték, a mi történt, haragra lobbant, büszkén forditott
               hátat a népnek, s megindult oda hagyni az erkélyt. De alig tett két lépést az első
               szobába, mellyet ért, midőn ereje oda hagyta, s kisérete ájulva vitte őt
               szállására.</p>
					<p>Az egész kolostor megtelt néppel; de midőn a királynét e felbőszült csoportozatok
               közt ájulva s halványan mint a halált vitte kisérete, helyet engedett, s itt-ott pár
               hang hallatszott: éljen a királyné! </p>
					<p>A nép lassanként elvonult végre, függve hagyván a kolostor előtt a quardiánt és
               lectort, mig a szerzetesek lemetszették őket, s tisztességesen kiteritették.</p>
					<p>* * *</p>
					<p>Egy órával e borzasztó jelenetek után az ifju királyné, ki szállására vitetvén,
               nemsokára magához tért, a város főbb hivatalnokait hivatta maga elé.</p>
					<p>Halványan s reszketve felindulástól, de szigoru arczkifejezéssel és olly tartással
               fogadta ezen urakat, melly tiszteletet és tartózkodást idézett fel.</p>
					<p>Uraim! szólt Erzsébet: a nép pár órával ezelőtt gyalázatos tettet követett el; nem
               ismétlem azt, kegyetek szintugy tudják, mint én. E gyáva gyilkosságnak tetteseit - a
               főbujtogatókat értem - kegyetek kézhez fogják keriteni és szigoruan megbüntetni.</p>
					<p>A jelenlévő urak hallgattak. Látszott, hogy valamit akartak mondani; talán a tettnek
               mentségére, talán a királynétól vett parancsnak elhalasztására, de nem tudták,
               miként kezdjék e kényes tárgyat érinteni.</p>
					<p>A királyné azonban semmi tudomást nem vett e hallgatásról, hanem azon szilárd hangon,
               mellyen az elébb hallott parancsot kiadta - folytatá:</p>
					<p>A két derék szerzetes, kiknek férjem nagyobb részt köszönheti, hogy minden oldalról
               ólálkodó ellenségei őrködésének daczára - siethetett oda, hol többet tehet
               Spanyolországra nézve is, mint itt, s hová magas hivatásának kötelességei szólitják,
               e szerzetesek - a kolostor quardiánja s lectora, tisztességesen el fognak temettetni.
               A városi hatóságnak s az itt jelen lévő katonaságnak gondja leend arra, hogy a két,
               kegyetek által hallott változhatlan parancs végrehajtása akadályt ne szenvedjen;
               Stahrenberg Gundacker fővezérünkre bizandjuk, a mi őt személyesen érdekli.</p>
					<p>Mikor a királyné elhallgatott, a jelenlévő hivatalnokok egyike, a Xefe politico,
               miként nevezték, egy tisztes öreg férfiu, erőt vett tartózkodásán s tiszteletteljes,
               de komoly hangon szólt.</p>
					<p>Felséges asszonyom! Távol legyen tőlem a nép dühének szerencsétlen kiáradtát menteni
               akarni, de engedje meg felséged egyik leghűbb alattvalójának megjegyezni, hogy azon
               őrjöngés alatt, mellynek illy szomoru és gyalázatos eredményeit láttuk, ő felsége,
               Károly királyunk iránti hűség és buzgóság lappang. A nép hallván, hogy a király
               hazánk illy válságos körülményei közt elhagyta Barcellonát s Spanyolországot, ebben
               azoknak árulását látta, kikről azt hitte, hogy ő felségét akaratja s hajlama ellen e
               lépésre rábeszélték s titkon a révpartig vezették.</p>
					<p>Ki tette a népet a király tettei fölé birónak? mond a királyné haraggal - s ha én a
               királyné itt vagyok, s férjem által a kormánynyal megbizatva, mit akar e nép most,
               hol minden olly kihágásokkal csak az ellenségnek ad szarvat s fájdalom, ugyis
               növekedő szerencséjét mozditja elő.</p>
					<p>Nem is a büntetés ellen bátorkodtam szólni, felséges asszonyom, mond a Xefe politico,
               - csak annak halasztására kivántam felségedet figyelmeztetni most, midőn a
               felingerült népben nehány elfogatás és kivégeztetés még nagyobb s veszedelmesebb
               zavargásokra adhat okot.</p>
					<p>Tessék kegyeteknek az illy iszonyuságokat zavargásoknak nevezni, mond a királyné
               méltósággal: én nem tudok más nevet ezekre, mint gyáva gyilkosság! s nem fogom soha
               a királyi méltóságot, mellyet most személyemben képviselek - arra kitenni, hogy a nép
               szállásomat megrohanja s szobáimat töltse be. Mutassanak kegyetek éretlen kedvezés
               által egy ujjat a népnek, s az egész kezet hatalmába fogja keriteni. Én rögtöni
               végrehajtását parancsolom annak, a mit mondottam; nem akarom, hogy Barcellonában egy
               lélek legyen, ki azt higyje, hogy félek, s ha jutalmazni jobban esik szivemnek, ne
               lássa - mikép büntetni is tudok, ha kell!</p>
					<p>E nyilatkozat után nem volt mit tenni egyebet, mint engedelmeskedni. A nép, miután
               bosszuja hűtve volt, keveset gondolt avval, hogy nehányan közűle bünhödtek. - A
               folytonosan kerengő hirek Madridból s a csatateréről, ujabb ujabb hevélyekbe
               rántották az ingerlékeny spanyol vért s elvonták attól, mi legközelében történt. Ez
               egyik oka, hogy a két szerzetes tisztességes eltemetését semmi zavargás nem
               akadályozta.</p>
					<p>De térjünk a királynéhoz vissza. Mikor a városi hatóság eltávozott, a királyné
               kamrásai egyikét hivatta elő.</p>
					<p>Mivel ezek közől kettő mindig szolgálatban volt s közel a királyné által elfoglalt
               szobákhoz, nehány percz mulva ezek egyike szemközt állt a királynéval.</p>
					<p>Magas halvány ifju volt ez 28-30 éves, csinos de egyszerü öltönyben. Feltünően szép
               és szabályos vonásaiban s egész tartásában nemesség tünt fel, melly alkalmasint a
               szép királyné figyelmét is felidézte s okozta, hogy egész közvetlen kiséretében
               senkihez sem volt nagyobb bizodalma, mint ezen emberhez, ki nem régen jött udvarába,
               s egy más, a királyné előtt távolról sem olly rokonszenves embert váltott fel.</p>
					<p>Felsenthal! szólt a királyné, mihelyt az ifju köszönt, - kegyednek egy fontos
               megbizást kell adnom: kész-e azt felválalni?</p>
					<p>Örömmel s készséggel, felséges aszonyom, szólt Felsenthal, ki nem más, mint
               Mártonváry Évának férje, kiről Szlatinay beszélt Argauernek, s ki anyai részről a
               hires Stahrenberg Gundackernek közeli rokona volt.</p>
					<p>Kegyed pár levéllel, mellyet még ma estve átadandok, messze utat teend, mindjárt
               megmondom hová. Addig siessen bátyjához, elbeszéli neki mind azt, a mi itt történt s
               mit talán már tud, s hivja tüstént hozzám; csudálom, hogy már nincsen itt. A királyné
               a fővezért Stahrenberget értette.</p>
					<p>Bátyám tegnap óta beteg s ágyban fekszik, segédjei egyike e pillanatban jött ide:
               szólt Felsenthal.</p>
					<p>Jól van, mond a királyné, szólni akarok vele, de elébb hallja kegyed, gróf ur,
               megbizásomat. - Meglehet, hogy a fővezérnek is leendnek levelei, mellyekben a
               királynak jelentéseket teend; ezekkel s azon levéllel együtt, mellyet én adandok át s
               melly a királynak szól, kegyed Bécsbe fog utazni, de mielőtt ezt tenné, el fog anjoui
               Fülöp táborába menni.</p>
					<p>Felsenthal a királynéra nézett.</p>
					<p>Ne gondolja, Felsenthal, hogy ezt titkon kell tennie! Nem, bátyja találand elég
               dicsélyes ürügyet, például a foglyok kicserélését, hogy ottani megjelenése gyanut ne
               okozzon. Akarom, hogy kegyed a királynak szemmel látott dolgokat jelenthessen most,
               midőn minden élire van helyezve.</p>
					<p>Mig a királyné szólt, figyelemmel tekintett a férfiu arczára, mellyen legkisebb nyoma
               a félelemnek vagy aggodalomnak nem mutatkozott. Már pedig jegyezzük meg itt, hogy e
               megbizás a legveszedelmesebbek közé tartozott.</p>
					<p>A történet maga hiven tanuskodik arról, minő veszedelmeknek volt Károly király
               kitéve, mig Barcellonába juthatott, s miután ez az ellenség számitásai ellen s azok
               daczára mégis megtörtént, semmi sem volt anjoui Fülöpnek annyira érdekében, mint
               mindent megtudni, mi Károly s félt fővezére, a derék Stahrenberg, által terveztetik.
               Az utak el voltak titkos őrséggel s kémekkel állva, s a ki Barcellonából vagy az
               országból ki akart menni, százat lehetett egy ellen fogadni, hogy utközben megöletik
               vagy az ellenség kezére kerül s tervét végre nem hajtja. A csatangoló portyázók csak
               zsákmányra s minden közlekedés meggátlására gondolván.</p>
					<p>A királyné, ugy látszik, tökéletesen ismerte emberét s hogy az ifju gróf nem is
               hunyorit a megbizásra, erre számitott; de észrevette, hogy mihelyt a Bécsbe-menetelt
               emlitette, az ifju komoly vonásain egy sugára az örömnek villant át. Minő
               szenvtelenül hallgatott Felsenthal az első szavakra, olly érdek mutatkozott arczában,
               mihelyt az egész megbizást tudta.</p>
					<p>Miután a királyné azt, a mit feljegyeztünk, megmondotta az ifjunak, igy végezte be
               szavait.</p>
					<p>Tehát kegyed kész és bizhatom benne, hogy a nehéz feladat végrehajtására megtaláltam
               emberemet?</p>
					<p>Felsenthal meghajtotta magát, azután kérdezte: mikorra határozta felséged az indulás
               óráját? - Én ugy hiszem, hogy ezt a lehetőségig siettetni kellene.</p>
					<p>Ebben tökéletesen egyetértek, Felsenthal, mond a királyné nyájasan, - s nem fogom
               feledni készségét a királynak megemliteni. - Most, miután ő felségének sikerült
               Németországba menekülni, hihető, hogy az első felindulás nyomása alatt kegyed ki fog
               cselt és tőrt kerülni, mig ellenségeink magokhoz térnek s egy kis gondot forditanak
               reám s mindnyájunkra itt. A körülmények határozandják el, minő uton kellessék
               visszatérnie, de óhajtanám, hogy ez mielébb történjék, itt Barcellonában találandunk
               aztán módot, hogy elhatározása helyére menjen.</p>
					<p>Vissza fogok-e ide térni Bécsből, felséges asszonyom? kérdé Felsenthal
               félreismerhetlen kiváncsisággal.</p>
					<p>Ez, viszonzá Erzsébet - a királytól s remélem, nem sokára római császártól, függ.
               Most kegyed azon leend, mielébb - még ma, tehát késő éjjel vagy holnap hajnalban
               innen indulni, egyébiránt olly csekély kisérettel mint csak lehet, hogy annál
               kevesebbé szurjon szemet s itt Barcellonában se tünjék fel, hol kémekkel s az anjoui
               párt ügyvivőivel vagyunk körülvéve, a nélkül hogy a város hatósága valamit sejtne,
               vagy az illy nép belopódzását a városba gátolni tudná.</p>
					<p>Felséged engemet olly késznek talál, hogy mihelyt a levelek kezeim közt leendnek,
               azonnal indulni fogok csak két cseléd kiséretében, kikről felelni merek.</p>
					<p>A királyné nyájasan köszönt fejével s az ifju eltávozott.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>Mielőtt Felsenthal veszélyes megbizásának eredményét megtudnók s megmondanók, miért
               örült annyira Bécsbe mehetni, szükségkép hátra kell mennünk egy évvel s mondanunk
               valamit az ifju grófnak viszonyáról.</p>
					<p>Felsenthal, mikép mondva volt, fiatal nejével - kit bálványozott, Bécsbe ment lakni s
               lemondott a katonaságról.</p>
					<p>Első terve az volt, Prágát választani állandó lakásul, hol hasonlóul, mint Bécsben,
               háza volt, s ezen kivül birtokai nagy része Csehországban feküdt.</p>
					<p>Prága - hol az uralkodó család gyakran és hosszasan mulatott, majdnem elevenebb volt
               Bécsnél s Felsenthal különösen kedvelte a történelmi hirességü agg várost; de egy
               körülmény - mellyet érinteni el nem mulaszthatunk - okozta, hogy nem akarta fiatal
               nejét oda vinni.</p>
					<p>Lakott ez időben Prágában egy ismeretes gazdag család, mellyet Hage álnéven fogunk
               jelelni.</p>
					<p>E család s a Felsenthal nevet viselők közt emlékezetlen idő óta azon családi
               viszongások és ellenségeskedések egyike létezett, mellyeknek első indokaira talán
               későbbi tagjai nem is emlékeztek vissza. A történelem annyi illy családi
               ellenszenveket és gyülöletet feljegyzett már, hogy ezen utóbbinak indokolása -
               eseményeinkre nézve semmi fontossággal nem bir.</p>
					<p>Annyit mondunk tehát csak - s ez az illy ellenségeskedések természetéből foly -
               mikép, ha az ősök igen jól tudták, miért törnek láncsát egymással, az utódok élénk
               képzelő tehetsége a legcsekélyebb kedvetlen körülményben vagy összeütközésben -
               folytonos ürügyet és tápot talált a régi elmohosult haragot felujitani s azt
               elmérgezni.</p>
					<p>A többi közt átalánosan tudva volt, hogy Felsenthal Alfréd, ugyan az, kivel
               Barcellonában találkoztunk - s a vele egykoru Hage Willibald gróf közt e családi
               ellenségeskedés olly arányban mutatkozott, hogy I-ső József császár személyesen
               rendre igazitotta a két derék, de túlheves ifjut, kiknek a legnevetségesebb
               összeszólalkozások következtében három vagy négy párviadaluk volt már együtt, mellyek
               az ellenszenvet a két ifju s az egész család közt dühösségig felfokozták.</p>
					<p>E párviadalokban, mellyek csak akkor jöttek a közönség tudomására, mikor az ifjak
               annak véres nyomaival jelentek meg, eddig szerencsére nem okozták egyiknek is
               halálát. Felsenthal, a fiatal tiszt, maradott kisebb vagy nagyobb mértékben a
               győztes, mi Hage Willibaldnak hiuságát sértvén, gyülölségét kiengesztelhetlenné
               tette.</p>
					<p>Felsenthal ugy gondolkozott, hogy ha Prágába telepedik, ujabb összeütközések régi
               ellenségével elkerülhetlenek leendnek, s nem érzett magában sem hajlamot, sem
               hivatást, a mézes heteket folytonos csatározásokkal megmérgezni.</p>
					<p>Később s évek mulva, mikép azt látni fogjuk - az ifju Hage gróf is Bécsbe költözött,
               s bár az évek vérét kissé meghűtötték, s a fiatalkori baj- és vitakeresés háttérbe
               vonult, Felsenthal és Hage közt az ellenszenv legkevesebbé enyhült s a két férfiu
               szembetünőleg kerülte egymást.</p>
					<p>Felsenthal - hogy e rövid kitérés után, történetünk fonalát ragadjuk meg, nejével a
               legszebb egyetértésben élt, s legboldogabbnak érezte magát otthon s nehány meghittjei
               társaságában.</p>
					<p>Érintve volt, hogy az udvarnál rögtöni kilépése a szolgálatból nem tetszett. Az ifju
               Felsenthal katonai képessége s szeretetre méltó tulajdonai okozták, hogy rokona,
               Stahrenberg Gundacker, az ifjut nagy előmenetelre s nagy szerencsére hivatottnak
               látta a katonai pályán.</p>
					<p>Eleonora császárné, mikor szó volt róla Erzsébet királyné mellé kamarásokat
               kinevezni, az ifju Felsenthal grófot jelelte ki. - Illy figyelmét a császárnének -
               nem lehetett visszaodázni, s az ifju férj, alig pár hold óta hagyván el a
               katonaságot, kénytelen volt, egy más ezredbe lépni.</p>
					<p>A császárné ugy vélekedett, mikép Spanyolországba jobb leend az ifjut katonai mint
               polgári minőségben küldeni. Mivel pedig ez századosi minőségben, tehát előléptetéssel
               történt, nem maradott Felsenthalnak egyéb hátra, mint hálával fogadni s megköszönni
               azon szerencsét, mellyet hogy magától eltávolitson, pár évét adta volna életének.</p>
					<p>Igaz hogy fiatal nejét magával vihette ha akarta; de ez épen ifju férjének
               kineveztetésekor jó reményben volt, s igy Felsenthal - bár minő nehezen esett neki
               nejétől megválni, nem merte annak egészségét a fáradságos utakon s tengeren
               koczkáztatni, mivel ezen időben lehetlen volt más, mint tengeri uton, Spanyolországba
               férni.</p>
					<p>Nehéz szivvel vett nejétől bucsut s csak akkor nyugodott meg valamennyire, mikor
               nejétől azon örömhirt vette, hogy ez neki távozása után hat héttel két ép és szép
               ikerleánykát szült.</p>
					<p>Ez megfejti Felsenthal örömét, midőn az ifju Erzsébet királyné, épen őt választotta
               küldöttnek férjéhez.</p>
					<p>Mindazon akadályok és nehézségek, mellyek bécsi utját megelőzték, eltüntek előtte, s
               a gondolat, nejét s két gyermekét nem sokára láthatni: egész mennyét az örömnek
               szállitotta keblébe.</p>
					<p>Térjünk most az ifjuhoz vissza.</p>
					<p>* * *</p>
					<p>Mondottuk, hogy az ifju Felsenthal grófot megelőzzük; ez megtörténvén, lássuk mi
               történt a királyné küldöttjével.</p>
					<p>Felsenthal ritka ügyességgel teljesitette a parancsot. Nem mondhatni, hogy Madridban,
               hol a nép még forrongásban volt s hol ez időben Anjoui Fülöp tartotta udvarát, az
               ellenséges táborból jött ifju ne gerjesztett volna gyanut.</p>
					<p>Igen is szemmel kisérték minden lépését, annál is inkább, mivel közeli rokonságát
               Stahrenberg Gundackerhez tudták, kit Fülöp körözetében gyűlöltek a
               szenvedélyességig; mert reszkettek tőle s ismerték fegyvere sulyát. Mindazáltal
               semmi kedvetlen összeütközés nem történt. Felsenthalnak jéghideg, de hibátlan
               udvarisága nem hagyott rést sértésekre. - Az ürügy az volt, némi fegyverszünetet
               eszközölni, legalább e fegyverszünet kezdeményezése, ezen kivül a foglyok
               kicserélése. Ezen utóbbi ága a küldetésnek nem szenvedett akadályt, mig a másikra
               nézve eredmény nélküli tanácskozások folytak s Felsenthalnak bőven elég ideje
               maradott, a nélkül, hogy kémkedésre szoruljon, megismerkedni avval, a mi történik és
               terveztetik.</p>
					<p>Megtudta hogy XIV. Lajos részéről minden akadály elő fog gördittetni, hogy Károly a
               német választó-fejedelmek szavazati többségét a római császárságra megnyerje.</p>
					<p>Minden időben voltak s vannak ügyetlen barátok, ezen kivül a félelem szintugy, mint
               az elbizottság nagy képességgel birnak elárulni gondolatainkat, mikor leginkább
               óhajtanók azokat titkolni.</p>
					<p>Egy-egy fenyegetődzés, egy-egy felkiáltása a félelem okozta haragnak, vagy kora
               dicsekvés: szóval számtalan árnyalata az érzés, gyanitás és remény nyilatkozatainak,
               egész gomolyát a cselszövényeknek a s.claudi cabinet részéről felfedezték s feloldani
               segitettek. A hidegnek s részvétlennek csak tetsző ifju, sokkal nyiltabb fővel birt,
               minthogy épen azt ne vette volna észre - mit előtte titkolni akartak. Mindent látott
               - bár szivében valami nyugtalan sovárgást s valami megfejthetlen bús előérzetet emelt
               magával hegyen völgyön át.</p>
					<p>Miután megbizását végrehajtotta, visszasietett Barcellonába, hol a királyné élénk
               kiváncsisággal várta.</p>
					<p>A mit Felsenthal küldötti minőségében Madridban megtudott, meggyőzte Erzsébet
               királynét arról, hogy bár miként forduljon férje választására a koczka, Spanyolország
               reá nézve el van veszve.</p>
					<p>Valóban az ifju királynak visszavonulása által a spanyol korona el volt veszve, s az
               utrechti béke végzéseinek kapu nyittatott.</p>
					<p>Ekkor már sok átszivárogván abból, a mi Frankfurtban, a választó fejedelmek közt
               történik, s különösen az anya-császárnénak, Eleonorának, nagy befolyása a
               választókra, - Angolhon részéről némi hidegség kezdett mutatkozni s a többiek is, kik
               Károly pártján voltak, semleges szerepbe tértek vissza; mi meggyőzte a fiatal
               királynét, mikép ha a hű cataloniaiak iránti rokonszenvből s királyi férje
               legközelebbi érdekében Barcellonában maradott is, - az iberiai félsziget ezen fontos
               szögletbástyájában a közép tengerre, már e helyzetnek közelsége a franczia
               tengerpartokhoz kiváló figyelmet s ovatosságot követel s mind a mellett nem fog sok
               időre biztosságot adni.</p>
					<p>A királyné szintugy, mint a fővezér maga, az ifju Felsenthal eljárásával tökéletesen
               meg lőnek elégedve. Mindketten azon voltak, hogy mielébb ügyekezzék Károly királyhoz
               jutni, kit már ekkor mindenki római császárnak tekintett, bár maga a választás nehány
               héttel később, october 12-én 1711-ben történt.</p>
					<p>Levelekkel ellátva, egy angol kereskedőhajón lopódzott ki inkább, mint indult el
               Barcellonából Felsenthal. - October 28-án érkezett meg Bécsbe, az akkori utazások
               nehézségei miatt, megrongált egészséggel s kimerülten.</p>
					<p>Felsenthal, a nélkül hogy valaki Bécsben gyanitaná, megérkezvén egyenesen a wiedeni
               külvárosban egy szegház elé hajtatott. Kiséretében nem volt más, mint egy spanyol
               komornyikja, Diego, cataloniai fi s kit hűségeért igen szeretett.</p>
					<p>Elég késő idő volt, bár még be sem setétedett egészen, mikor a jármű a ház előtt
               megállt, mellynek kapuja még félig nyitva volt. A kapuőr azonnal felnyitotta annak
               második szárnyát is. Mikor Felsenthal leszállt s Diego s még nehány cseléd, kik
               elősiettek, - a pogyászt emelték le, az ifju férj derült hangon kérdezte:</p>
					<p>Hogyan van a grófné s leánykáim?</p>
					<p>A kapuőr meredten s a fájdalom kifejezésével tekintett urára, mintha nem tudná, mit
               és miként feleljen.</p>
					<p>Ha Felsenthal szive nem volna olly tele örömmel, ha leende más gondolatja - mint a
               boldogság, nejét s gyermekeit láthatni több mint egy évi távollét után: észreveendé,
               mihelyt leszált a kocsiról, cselédeinek levertségét s elfogultságát.</p>
					<p>Az orvos ur épen most érkezett meg, felelt a kapuőr szomoruan; nagyságod a grófnőnél
               fogja őt találni.</p>
					<p>Talán beteg van a háznál? kérdé az ifju férj, a nélkül hogy a feleletet bevárja, és
               sietve haladott a hágcsókon felfelé.</p>
					<p>Mikor az előszobába ért, tisztes kinézésü, nem koros férfiuval találkozott, ki e
               pillanatban lépett ki egy ajtóból.</p>
					<p>Kegyed itt Wehrhof? - szólt Felsenthal, hol van nőm, mi történt?</p>
					<p>Istenért, gróf ur, szólt a Wehrhofnak nevezett férfiu, ki nem volt más mint az orvos,
               kiről a kapuőr tőn emlitést: - ne menjen tovább - mig elő nem készitem kegyedet arra,
               a mi történt.</p>
					<p>Szóljon, Wehrhof! mond Felsenthal elhalványodva: de hamar - nőmet akarom látni
               mielébb.</p>
					<p>Látni fogja őt, gróf ur, viszonzá az orvos: de menjünk az ebédlőbe.</p>
					<p>Felsenthal a legnagyobb feszültséggel s felindulással követte az orvost.</p>
					<p>Mihelyt az ebédlőben voltak, s Felsenthal könnyü úti köpenyét s kalapját a székek
               egyikére vetette, Wehrhof megragadta kezét, és komoly hangon szólt:</p>
					<p>Kegyed semmit sem tud abból, mi házánál épen ezelőtt három nappal történt. Erősitse
               meg szivét, mert - leverő, a mit hallani fog.</p>
					<p>Mondjon ki mindent, Wehrhof, viszonzá a gróf: kész vagyok a legiszonyubbra, de
               egyszerre, - ne adja csöppenként a méregadagot - mindent tudni akarok.</p>
					<p>Gróf ur, mond az orvos: Itt valami olly megfoghatlan történt, mit senki sem tud
               indokolni. - Kegyednek leánykái eltüntek a háztól.</p>
					<p>Eltüntek! kiáltott fel a gróf elhaló hangon: meghaltak - - -</p>
					<p>Nem - nem! szakitá őt az orvos félbe: hinni akarom, hogy élnek s rájok találandunk; a
               hatóság részéről a legczélszerübb lépések megtétettek. - -</p>
					<p>Én szegény nőm! riadt fel Felsenthal: - hozzá mindenek előtt!</p>
					<p>Gróf ur! bocsánat, mond Wehrhof: ha orvosi kötelességemnél fogva kénytelen vagyok
               ellenszegülni, hogy ez illy rögtön történjék. - - Elő kell a beteget készitenem - -
               ki nincs olly állapotban, ehez hasonló kedélyrázkodtatásokat veszély nélkül
               kiállhatni.</p>
					<p>Kegyed a kinzópadra feszít engemet, szólt Felsenthal, kinek vonásai a legmélyebb
               fájdalom kifejezését vették fel. - Ha nem láthatom imádott nőmet - mondja - az égre
               kérem! - de röviden, miként tünhettek el gyermekeim, illy népes házból, illy élénk
               utczából?</p>
					<p>Hallgasson ki, gróf ur, mond az orvos: rövid leendek.</p>
					<p>Ezelőtt három nappal a grófnő egy családi ünnepélyre volt meghíva Clary grófhoz.
               Mintegy 3 óra volt reggel, midőn onnan visszajött, a nélkül hogy legkissebb
               rendetlenséget vagy szokatlant találna a háznál. - Épen vetköztette egyik
               szobaleánya, midőn az ajtó felnyilt s a gyermekek dajkája őrült arczkifejezéssel
               rohant a szobába: hol vannak a gyermekek? kiáltott a nő.</p>
					<p>A gyermekek! riadt fel a grófnő: hol lennének másutt, mint szobádban.</p>
					<p>A szobaleány elnevette magát: menjen csak vissza a csigahágcsón, Náni, szólt kissé
               erőtett vidámsággal; bizonyosan álmodott, a gyermekek még nem olly nagyok, hogy őket
               valami szerencsétlen kérő megszöktesse.</p>
					<p>A dajka a szobaleányra meresztette szemeit és rebegte, ha kegyed valami tréfát üzött
               - mondja meg: én nem álmodom, ébren vagyok - a gyermekek ágyacskája üres - a szoba
               ablaka nyitva s betörve!</p>
					<p>Ez lehetlen! sikoltott fel a grófnő és sietve rohant a csigahágcsóhoz, melly a
               mellékszobából a gyermekek osztályába vezetett alá.</p>
					<p>Mit mondjak kegyednek többet, gróf ur!</p>
					<p>A gyermekek eltüntek! senki sem vett semmit észre a háznál. A szoba ablakai az
               utczára szolgálnak, a táblák egyike ki volt feszitve, az ablak betörve; megfoghatlan
               hogy a dajka fel nem ébredett a zajra, mellyet ennek okozni kellett.</p>
					<p>A szegény grófnőt magánkivül, ájulva vitték vissza szobájába, alig félórával azután
               ágyánál voltam; mert a szobaleány a még alig istálóba vezetett lovakat ujra befogatta
               s utánam küldött.</p>
					<p>Felsenthal, ki lázas ingerültséggel hallgatta végig az orvost, felkiáltott: - Előttem
               az egész megfoghatlan, ellenségeink, a Hage család, nincsen Bécsben s egyátalában
               képtelen illy gonoszságokra. - Nem tudok e pillanatban gondolkozni, de előkeritem
               gyermekeimet, Wehrhof, ha más világ részébe vitték is őket!</p>
					<p>Irni akartam kegyednek, mond az orvos: de mindig kecsegtetett a remény, hogy a
               gyermekeket valahol felfedezik. - -</p>
					<p>Nincs-e a háznál valakire gyanu? kérdé a gróf: azután hirtelen félbeszakitván magát -
               szólt: de mindezt később, most siessen Wehrhof, szegény nőmet akarom látni.</p>
					<p>Az orvos eltávozott s még oda volt, Felsenthal fel s alá járt a tágas szobában.</p>
					<p>A mit hallott, olly valami megfoghatlan, minden sejtélyen, gyanitásontúli volt, mikép
               ezen iszonyu órában egyetlen eszmével sem birt, miként kezdje meg a fürkészetet
               gyermekei után, kiket még szemei nem láttak soha.</p>
					<p>Hosszu, végtelen negyed óra telt el, mig az orvos visszatért.</p>
					<p>Jőjön, gróf ur, szólt bús hangon - s legyen férfiu!</p>
					<p>Felsenthal nehány percz mulva neje hálószobájában volt.</p>
					<p>A mit látott, a mit érzett, nem kisértjük leirni. - Olly nagy volt nejének arczában a
               változás, olly irtóztató tekintetében a kifejezés, hogy Felsenthal elmerevült. -
               Térdre ereszkedett az ágy előtt, karjait fonta a halál-sápadt nő nyaka körül.</p>
					<p>Éva szótlan fogadta az ölelést - szemei tele voltak könyekkel s ajkain leirhatlan
               mosoly, az őrület, a kábaság mosolya tévedezett.</p>
					<p>Felsenthal a szép, ifju, eleven Éva helyett, - kit - ah minő egészen másként gondolt
               találni - egy nőt tartott karjai közt, ki árnya alig volt az előbbinek.</p>
					<p>* * *</p>
					<p>Más nap reggel, - e vértjegesztő jelenetek után - Felsenthal Eleonora özvegy
               császárnénak előszobájában volt, tiszta, izlésteljes hadiékben, sulyos karddal
               oldalán, s Erzsébet - már ekkor római császárnénak és Stahrenberg Gundackernek
               leveleivel kezében.</p>
					<p>Emberientúli erő kellett erre, - de kötelességérzete győzött, s a halvány ifju a
               pokol minden kinjaival keblében várta, hogy az ajtó megnyiljék s megbizásában
               eljárjon.</p>
					<milestone n="3" unit="endSubChapter"/>
				</div>
				<div type="chapter">
					<head> KÉT ELLENSÉGES CSALÁD. </head>
					<milestone n="1" unit="startSubChapter"/>
					<p rend="head"> I. </p>
					<p>Három év telt el azon idő óta, mikor Felsenthal ikerleánykái eltüntek Bécsből. - Nem
               csak Felsenthal részéről, hanem a hatóságok által is minden elkövettetett a
               gonosztévők felfedezésére, kik e büntettet végrehajtották.</p>
					<p>Nem Bécsben és vidékén egyedül hanem egész Pozsonyig és Csehországban fürkészetek,
               vizsgálatok tétették, - de minden eredmény nélkül.</p>
					<p>A gyermekek nagy hasonlatossága miatt, s mivel mindjárt más napra elsikkasztatásuk
               után mindenfelé elküldetett leirásuk, azt hitte a rendőrség, hogy a bünösöket elébb
               utóbb felfedezendi. Felsenthal pedig az utrechti béke után egész évre szabadságot
               vévén, maga a legnagyobb tevékenységet fejtett ki, ugy szólván, éjet napot eggyé
               tevén - hogy gyermekeinek nyomára akadjon.</p>
					<p>Maga Eleonora császárné, ki még Felsenthal megérkezése előtt mindent megtudott, nagy
               részvétet tanusitott a fiatal grófnő iránt.</p>
					<p>Hasztalan! a gyermekek végkép eltüntek. - Mindenből világos lőn, hogy a dajka, - maga
               is a legkétségbeesettebb fájdalom martaléka - az egész dologban ártatlan volt s azon
               szerencsétlen éj alatt álma nem természetes.</p>
					<p>A jelenetek után, mellyeknek Bayerné házában tanui valánk, nincsen kétség benne, hogy
               az oda tetszholtan hozatott két gyermek nem volt más, mint Felsenthal ikerleányai, s
               meg lévén magunk is a dajka ártatlanságáról győződve, egyedül azon fiatal némbert,
               kit Lizkának hallottunk nevezni, - hiszszük az előttünk ismeretlen idegen férfiu s
               Bayerné asszony czinkosának.</p>
					<p>Annyi bizonyos, hogy Felsenthal házánál mindenki szoros, szigoru vallatás alá jött;
               de elég különösen épen a szobaleány volt az, kihez legcsekélyebb gyanu sem fért. - A
               grófnő a vidám, szolgálatra kész Lizkát még szülői házától hozta magával s mivel a
               szerencsétlenség éjén, magunk láttuk, minő elfogulatlan volt, midőn asszonyát
               vetköztette, nem csuda, hogy őt az egész ház ártatlannak hitte. Egyébiránt, - midőn a
               szerencsétlenségről Lizka meggyőződött, olly ijedelmet s olly szinletlen fájdalmat
               mutatott, mikép eszét kezdették félteni.</p>
					<p>Mondtuk, hogy Felsenthal Alfréd és Hage Willibald közt az ellenszenv s gyűlölet
               teljes erőben volt ez időben; mint szintén, hogy Hage gróf később maga is Bécsbe
               költözött; - - de midőn ama szerencsétlenség történt, akkor még Prágában lakott.</p>
					<p>Vannak olly jellemek, kikhez bizonyos neme a gyanunak nem fér, ezek sorába tartozott
               az ifju Hage Willibald. - - Felsenthal gyűlölte őt vagy magára beszélte talán nagyobb
               részt e mohos, ráöröklött gyűlöletet; de képtelennek hitte őt és szülőit - kik akkor
               még éltek - elvetemültségre.</p>
					<p>Inkább becsülte ellenségét, minthogy őt s általában a Hage családot komolyan gyanuba
               vehetné; s inkább becsülte magát, minthogy képes legyen olly embert gyűlölni, kihez
               illy gyanu fér, s kit lelkes ember megvetni igen, de gyűlölni nem tud.</p>
					<p>Nincs okunk titkolni, hogy a gyanu tökéletesen tévesztett is leende; mert - mikép
               később megtudjuk - Hage Willibald sokkal inkább el volt ez időben őt közvetlen
               érdeklő viszonyokkal foglalva, minthogy bosszura és viszontorlásra kedve s ideje
               lenne; bár Felsenthal Alfrédet inkább gyűlölte mint valaha, s ebből legkisebb titkot
               sem csinált.</p>
					<p>De lássuk, mi történt a szép Évával, a fiatal Felsenthal grófnővel, kinek
               szerencsétlensége egész Bécs részvétével és szánalmával találkozott.</p>
					<p>Felsenthalnak első gondolatja lőn, nejét szülőihez vinni Magyarországra; de mivel
               minden idejét gyermekei utáni fürkészete foglalta el, s neje nem volt olly állapotban
               a hosszu utat megtehetni; Felsenthal megirta Mártonváryéknak, a mi történt, s
               Mártonváryné egyik leányával haladék nélkül Bécsbe indult.</p>
					<p>* * *</p>
					<p>A szerencse ollyan, mint a rejtett kincs, ritkán fedezi fel, a ki keresi. - Mint a
               hivatlan vendég jő, marad, ha nem marasztod, s bucsu nélkül távozik néha, minél
               szivesebben látod. Csalfa, mint a tenger, mig felületén a nap sugára felcsillog,
               mélyei örvényt rejtenek. - Ne higgyetek a szerencsének!</p>
					<p>Mikor a szép Mártonváry Éva visszaküldötte jegygyürüjét a szerencsétlen Futaky
               Sebestyénnek, és egygyel a hadsereg legfényesebb s legérdekesb fiatal tisztjei közől
               szövetkezett, szülői s rokonai azt hitték, hogy a szerencse kapuja tárva van előtte.
               - Férje gazdag, szép, fiatal volt, s Éva érezte, hogy őt szenvedélylyel szereti, mig
               az, a mi őt Futakyhoz vonta, inkább barátság és rokonszenv volt, mint szerelem.</p>
					<p>Ah! a szerencse csalfa játékot játszott a fiatal nővel! koczkái ólom nehezékkel
               birtak; s azon nap óta, mikor egykori vőlegényének iszonyu halálát megtudta, valódi
               vegyitlen öröm nem élt keblében. Elkövetett ugyan mindent, férje előtt titkolni a
               dértelt szelletet melly házi egén átsüvöltött; de ha egyedül volt, s az est ráborult,
               tágas teremeinek kétes homályaiban a vád, melly keblében titkon hullámzott, Sebestyén
               árnyát rajzolta a légbe.</p>
					<p>Miután gyermekei eltüntek, hosszas betegségben sinlett, anyja s testvérei egyike
               sokáig nem távoztak oldala mellől; Felsenthal maga, valahányszor szabad időt nyert,
               neje mellett maradott, mindent elkövetvén, hogy annak sebhedt kedélyét valamennyire
               megnyugtassa, mig ő maga a vesztés egész súlyát, egész kínjait érezte.</p>
					<p>Darabig őrültségtől féltette őt Währhof, ki alig 30 éves korának daczára Bécs egyik
               leghiresebb orvosa volt ez időben, s később udvari orvosává lön Eleonora
               császárnőnek.</p>
					<p>Felsenthalné kedélyi állapotja olly sajátságokkal birt, mellyek méltán felidézhették
               az orvosi tudomány figyelmét.</p>
					<p>Betegsége kezdetén gyakran egészen magán kivül volt; de később valami leirhatlan
               búskomolyság környezte őt. Néha annyira szórakozottnak látszott, mikép ha valaki
               megszólitotta, vagy idegen lépett a szobába, felrázkodott, mintha nehéz álomból
               ébredne.</p>
					<p>Kimondhatlan érdekes volt e nő: társalgása szelid, nyájas, összefüggő, de ha egy
               bizonyos tárgyat valaki érintett, elmélete rögtön megszakadt, könyei megeredtek,
               beszédében az összefüggés megszünt, s néha órák teltek el, mig kedélye
               lecsillapodott. E tárgy - e noli me tangere - nem volt más, mint ha gyermekeket
               emlegettek.</p>
					<p>Währhof volt első, ki e körülményt felfedezte, s azon pillanat óta mindenki óvatos
               lön s gyermekeket nem emlitett előtte.</p>
					<p>Minden évben october 25-kén, tehát azon napon, mikor gyermekei eltüntek a háztól,
               Felsenthalné egy nő és férfiu kiséretében eltávozott Bécsből. Férjének akkor, mikor
               ez először történt, s már anyja és testvére visszatértek Magyarországra, csak annyit
               mondott, hogy egy fogadás következtében búcsura megy.</p>
					<p>Utazó kocsiján kevés pogyász volt, s a kocsis csak akkor tudta meg, hova kell mennie,
               mikor a grófnő - mély gyászban a kocsiba ült uj szobaleányával, - - mert Lizka négy
               holnapra a gyermekek elsikkasztása után felmondott a szolgálatról.</p>
					<p>Illy búcsujárás, miként azt a grófnő nevezte, két - néha három hétig tartott.</p>
					<p>Kérditek hol volt? mellyik szentnek oltárán áldozott? minő búcsuhelyen hevert térdén
               - enyhet és nyugalmat kérvén Istentől?</p>
					<p>Ah! a búcsu, melyet járt, szívrepesztő volt: a szegény anya gyermekeit kereste! </p>
					<p>Tudtok-e anyát képzelni, ki elvesztett gyermekeit keresi? - ki nem tudja, szalmás
               gunyhóban sinlenek-e, vagy vétkes ipar áldozatául estek? ki nem tudja, ha nem a
               koldus gyermek-e saját szülötte, midőn dideregve hidegtől, avult rongyokban egy falat
               kenyérért esdeklik, vagy a kötelen tánczoló kezéhez jutott, ki tagjait ficzamitja ki
               s vándor pályáján hurczolja egy helyről a másikra?</p>
					<p>Mondják, hogy Felsenthalné felutazta Bécs környékét s Magyarország közelebbi megyéit.
               Néha messze az uttól, magános falukba tért be; aztán leszállván kocsijából,
               csendesen, mint éji árny vándorlott az utczákon keresztül, megállva a gunyhók előtt,
               megszólitván az anyákat, kiknek karjain gyermeket pillantott meg, s kérdezvén
               őrületes gyorsasággal, mintha tegnap vesztette volna el gyermekeit, ha nem láttak-e
               két ikerleánykát, hasonlót mint két rózsa bimbót, zaphir szemekkel és szőke
               fürtökkel?</p>
					<p>Ha aztán egy szép szőke gyermeket megpillantott, sokáig nézte azt, mintha minden
               vonását kimérni, minden mosolyát az elveszettekével összehasonlitani akarná; mintha
               valami visszaemlékezést, mint mértéket illesztene reá, s kérdezné magában, ha a
               mérték rá illik-e?</p>
					<p>Sokáig nézte az ismeretlen gyermeket, s ha néha avult rongyai daczára karjai közé
               szorította, ha vele sírt és mosolygott, visszaadta gazdagon megajándékozott anyjának,
               s fájdalmasan rázta fejét, mintha mondaná: - Nem - az - nem az! eredj tovább, szegény
               - szegény némber - keresd gyermekeidet!</p>
					<p>Ha a szelid anya illy utjából visszatért, nyugodtabb volt, valami rögeszme látszott
               neki susogni: ez évre megtetted kötelességedet.</p>
					<p>Felsenthal e közben őrnagygyá léptetett elő, s szabadsága eltelte után ezredéhez
               sietett vissza Magyarországra Pozsony vidékére. - Neje kisérte őt, de nyugtalan volt,
               mintha mindig valamit keresne, s valami hiányozna. Felsenthal kénytelen lön őt
               visszavezetni Bécsbe; mert ott volt aránylag legnyugodtabb, s Währhof, kihez legtöbb
               bizalommal viseltetett, ott ügyelhetett e remek, de menetében megzavartatott gépre -
               hogy végképen meg ne akadjon.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>Mig Felsenthal ezredénél volt, s abban a reményben, hogy a legjobb orvos - az idő -
               végre helyreállitandja nejének kedélyében az egyensúlyt, minden szabad idejét
               használta a közeli Bécsbe menni.</p>
					<p>A viszony közte és neje közt a legbensőbb maradott, s Felsenthal szerelme és
               gyöngédsége soha sem czáfolta meg magát e nő iránt, kinek élete álomhoz inkább, mint
               valósághoz hasonlitott, bár állapotját nem lehetett őrületnek mondani.</p>
					<p>Igy álltak a viszonyok, s ha hozzá teszszük, hogy Felsenthal - a mennyire azon időben
               lehetett, bár nem nagy barátja a levélirásnak, neje szülőivel folytonos levelezésben
               volt: elérkezettnek hiszszük azon időt, hogy a Hage családot is a szinpadra
               léptessük.</p>
					<p>Hage Willibald grófnak szülői még éltek, s a fiatal ur állitólag feszült helyzetben
               volt velök. - Mi okon? - megmondjuk.</p>
					<p>Lakott ez időben Prágában egy hires órás. - Nevének történetünkre nézve nem lévén
               különös érdeke, elhallgatjuk azt - miként már szükségesnek véltük pár álnévvel élni s
               a valódiakat elhallgatni. - A minő nevezetes volt az atya mint mivész, olly
               feltünőnek mondhatjuk leányát, Walpurgot, - egyetlen gyermekét - szépségére nézve,
               mellyhez hasonló Prágában nem létezett.</p>
					<p>Az órásnál sok ember megfordult, s ezek közt az ifju Hage Willibald is, ki nem sokáig
               állhatott az igézetnek ellen, mellyet a szép Walpurg mindenkire gyakorolt.</p>
					<p>A szülőknek, mert a mivész neje is élt, ez fel nem tünt; annyira megszokták a
               figyelmet, mellyet kedves gyermekük gerjesztett; annyira mindennapi volt a
               tiszteletteljes hódolat a jellemére nézve is remek hajadon iránt, mikép ez csak akkor
               idézte fel figyelmüket, mikor az ifju grófnak órái minduntalan romlani és, ugy
               szólván, mindennapi igazitást kivánni kezdettek.</p>
					<p>De feltünt főleg a hölgy anyjának gyermeke szórakodottsága, s a befolyás, mellyet az
               ifju gróf annak kedélyére gyakorolt.</p>
					<p>Meg kell őszintén vallanunk, hogy mihelyt a nő inkább elfoglalt s következőleg
               kevesebb figyelmü férjével közölte észrevételeit, ez tüstént rendet csinált - mikép
               magát kifejezte - házánál. Megparancsolta leányának, hogy magát visszavonja a
               gróftól, s feltette magában első alkalommal, ezen utóbbival is komolyan beszélni.</p>
					<p>Ez megtörtént, de a szerelmesekre nézve későn, mert Hage Willibald nem tartozott azon
               emberek közé, kiket általuk jónak hitt s nem kárhoztatható dolgokban - a tilalom
               féken képes tartani.</p>
					<p>Hol találna a szerető ifju, hivebb, áldozatkészebb szövetségest, mint a szerelmes
               hölgyben, ki a tilalom alatt épen ugy szenved mint ő. Hage a szülők éber felügyelete
               daczára ezer alkalmat kilesett, a leánykával összejőni; sőt a tilalom okozta, hogy a
               mi eddig Willibald szülőinek figyelmét kikerülte vagy legalább aggályt nem érdemlő,
               múló szeszélynek tartatott, az most annál inkább szemet szúrt; mivel az ifju a
               tilalom óta, ugy szólván, nem gondolt egyébre, mint az alkalmat kilesni, hogy a szép
               hölgygyel pár szót válthasson.</p>
					<p>Mihelyt a gyanu az öreg Hage grófban felébredett, ő is az egykori atyák szokása
               szerint jó tanács és szelid szavak helyett - szigort s fenyegetődzést tartott a
               legalkalmasb módnak, a czéltalan s botrányos viszonyoknak - miként azt nevezte -
               egyszerre véget vetni.</p>
					<p>Történetünk érdekeit túláradozná, ha itt mindazon apró családi jeleneteket elő
               akarnók sorolni, mellyek részint az ifju gróf családjában, részint az óráséban - a
               mindennapi tapasztalás szerint - épen az ellenkező eredményt idézték föl a
               czélzottnál.</p>
					<p>Röviden megmondjuk tehát, hogy miután Willibald őszinte vallomást tőn büszke szülői
               előtt, hogy az egyszerü polgárleányt annyira szereti, mikép nála nélkül élete meg van
               mérgezve, az öreg gróf az örökségbőli kitagadással fenyegette az ifjut. - Willibald
               atyjának hajthatlan jellemét s büszkeségét ismervén, jól tudta, hogy nála a
               fenyegetés nem üres hang. Egyébiránt egy nálánál 12 évvel fiatalabb öcscse lévén, ki
               főleg anyjának nagy előszeretetével birt, gondolhatta, mikép szülői könnyen ennek
               előnyére intézkedhetnek, ha velök nyilt ellenzékbe teszi magát.</p>
					<p>Willibald - mihelyt az ügy e végletet érte - kész volt elhatározásával. - Elment az
               óráshoz s elmondván neki, mennyire szereti leányát, s szándéka minő komoly és
               becsületes, megkérte annak kezét.</p>
					<p>Az órás nem kapott nagyon a gazdag s előkelő vőn, ezt nem akarjuk titkolni, sőt
               mindent elkövetett, az ifju grófot szándékáról lebeszélni, figyelmeztetvén őt, hogy e
               szövetségbe szülői soha bele nem egyeznek, s ő maga s leánya a gazdag s befolyásos
               család üldözéseinek leend kitéve.</p>
					<p>Azonban Willibaldnak hatalmas két ügyvéde volt, magamagát - a legékesebben szólót -
               nem is emlitve, tudniillik az órásné, kinek e szövetség minden várakozását
               felülmulván, mihelyt illy nyiltan kifejezett komoly szándékot hallott, azonnal a
               szerelmesek pártjára állt, - és a fiatal hölgy - atyjának kegyencze - kinek könyei
               többet voltak képesek kivinni minden ékesen szólásnál.</p>
					<p>De a józan s gyakorlati eszü derék polgárt még sem lehetett olly könnyen kiforgatni
               eszéből, mikint azt a szerelmeseknek mindig vérmes - reményei gondolták. - Sok idő
               telt el, mig végre látván, minő veszedelmes hatással van ellenkezése gyermekére, ki
               naponként inkább fogyott s bújába inkább elmélyedt - mondjuk, sok idő telt el, mig
               végre az órás beleegyezett a Willibald által tervezett titkos házasságba.</p>
					<p>Minél inkább lehetett a fiatal gróf szülőinek haragjától és bosszujától tartani,
               annál nagyobb óvatosság lön szükséges; s meg kell vallani, mikép kevés illy titkos
               szövetség köttetett eszélyesebb elővigyázattal s maradott a világ előtt inkább
               elfödve s titokban, mint ez.</p>
					<p>Annyira ment ezen óvatosság, hogy Willibaldnak szülői nem is álmodtak arról, hogy
               fiuk házas ember, s - miként nem egyszer történik - azt hitték, hogy fenyegetésük a
               kivánt eredményt szülte, s fiuk s a szép órásleány közt a viszony megszünt.</p>
					<p>A házasság a maga rendén ment véghez, s az órás családján kivül csak három ember
               tudta azt. - A lelkész, ki a fiatal párt összeadta s az órásnénak testvére volt, s a
               tanuk, kik közől egyik Willibaldnak meghitt barátja volt, a másik egy idegen, ki néha
               megfordult Prágában s az órás ismerői s vevői közé tartozott, kinek tehát semmi
               érdeke nem volt a titkot elárulni.</p>
					<p>Férj és nő csak titkon jöhettek össze. Ha mondjuk, hogy van az életben egy kor, hol
               az illy titok, az illy tartózkodás éleszti inkább, mint apasztja a szövetség báját s
               érdekeit; ha mondjuk, mikép a folytonos éber óvakodás, minőt egy kedves édes titok
               megőrzése kiván, a szerelemnek fűszere: nem mondunk sem ujat, sem hihetlent.
               Willibald tehát s a fiatal Hage grófnő a legboldogabb két ember volt Prágában a
               nélkül, hogy ezt a beavatottakon kivül valaki legtávolabbról is sejtené.</p>
					<p>Minden - mikép látjuk - a fiatal szerelmesek kivánságára és boldogságára megtörtént.
               Nehány hónap mulva a szövetség után a grófnő jó reményben érezte magát, mi kettőzött
               óvatosságot követelt, az órás nagy bosszuságára és örömére egyszerre; mert a mennyire
               örült egy kis unokának, annyira huzódott még az idő, mikor Willibald gróf
               nagykoruságát elérvén, maga oldhatja meg - koczkáztatás nélkül - a titok csomóját.
               Mert meg kell itt jegyeznünk, hogy különös egyezkedések és kötések következtében a
               Hage családban a gyermekek nagykorusága megfosztotta a szülőket a kitagadhatási
               jogtól. Mindazáltal, hála a gondos anya elővigyázatának s a fiatal pár
               eszélyességének, e kényes titok is meg lön őrizve.</p>
					<p>Az órásné Karlsbadba ment leányával, hová őket az ifju Hage gróf is néhány hét mulva
               követte. - Mikor onnan az órásné leányával visszaérkezett, minden megtörtént már.</p>
					<p>Willibald a gyermeket, egy ideiglenesen felfogadott dajka kiséretében elvitte
               magával, mindig éjjel utazván, s nem igen távol Prágától egy helységben helyet
               szerzett számára.</p>
					<p>Hol és kinél? ez csak később jött világosságra.</p>
					<p>A fiatal nő, ki viszonyának titkát olly könnyü szivvel birta, nem volt képes annyi
               elszántsággal legyőzni a fájdalmat - leánykájától, a kis Rafaelától, elválni. - Alig
               volt nehány nap Prágában, midőn terhes beteg lett és hónapokig kellett az ágyat
               őriznie.</p>
					<p>Willibald a 23 évet betöltötte, egy év volt még hátra nagykoruságáig; soha sem lőn
               tehát óvatosság szükségesebb, mint épen ez időben. Egyetlen vigyázatlan lépés a kis
               Rafaela örökségét koczkára teendé. - Természetes tehát, hogy a fiatal anya, bár
               mennyire vágyott gyermekét látni, nem merte az utat oda koczkáztatni, hol a kis
               Rafaela rejtve volt, vagy inkább férje által rá hagyta magát biratni, hogy a válságos
               évet kiállja s ne mozduljon Prágából.</p>
					<p>Mintegy hat hónap telt el igy, midőn Willibald ujabb tudósitást vett azon családtól,
               melynek gondjaira bizta gyermekét. - E levélben irták neki, hogy a gyermek ép,
               csudásan kifejlett, de a dajkát hanyagsága miatt kénytelenek voltak
               megváltoztatni.</p>
					<p>Minden óvatosság mellett, melyet a viszonyok - mikép mondottuk - elkerülhetlenné
               tettek, nem lehetett a fiatal grófnőt tovább feltartóztatni. - Titkon, csak anyja
               kiséretében távozott el Prágából s érkezett ama helységbe, hol gyermeke rejtezett, s
               hol már férje reá várt.</p>
					<p>A gyermek szépsége s egészséges kinézése mindkettejöket meglepte. - Hiszen alig
               látták azt - olly hamar kellett attól elválniok - s most, midőn az uj dajka ölén a
               kedves kisdedet megpillantották, ugy tetszett nekiek, mintha az pár hónappal
               kifejlettebb lenne, mint legvérmesebb vágyaik gyanittatták.</p>
					<p>Végre a válságos év eltelt, s Hage Willibald minden tartózkodás nélkül nyilvánossá
               tette szövetségét a szép órás-leánynyal, kinek - ne feledjük megjegyezni - ezen idő
               közben nehány kérője akadt, s egy kettő a kiváltságos osztályból.</p>
					<p>Az öreg Hage grófnő egy évig, férje másfél évig tartott haragot fiára; aztán
               lassanként a béke helyreállt, miként az legtöbbször szokott történni.</p>
					<p>A közfigyelem és hódolat, mellyben a fiatal Hage grófnő részesült, s szelid s vidám
               jelleme végre kivivták a méltánylatot, s az öreg Hage gróf a minő szigorunak
               mutatkozott fia ellen a titok felfedezésének első idejében, olly szeretetreméltó lőn
               később menye iránt.</p>
					<p>Minő összeköttetése van - még pedig igen szoros és közeli - mindezen eseményeknek
               történetünkkel, meg fogjuk nem sokára látni.</p>
					<p>Most azonban, nem leend érdektelen egy tekintetet vetni Szegedre s megmondani, mi
               történt ott körül belől ez időben, tehát jóval azon események előtt, mellyeknek a
               hires alföldi városban tanúi valánk.</p>
					<milestone n="2" unit="endSubChapter"/>
				</div>
				<div type="chapter">
					<head> A CSONKA HÁZ. </head>
					<milestone n="1" unit="startSubChapter"/>
					<p rend="head"> I. </p>
					<p>Ha visszatérünk történetünk első megható jeleneteire s felüditjük emlékezetünkben
               azt, a mi a derék Szlatinay s a fiatal várparancsnok, Argauer Vilmos, által
               mondatott, eszünkbe jut azon sajátságos alaku ház közel a Tiszához, mellyet Szlatinay
               mint Banda Katinak, a hires boszorkánynak házát jelelt ki, mint szintén hogy Banda
               Kati - Örzsének - ki Futaky házában lakott, nénje volt.</p>
					<p>Ama nőnek házát közelitjük most meg s talán nem foglalunk el sok helyet, ha rövid
               rajzát adjuk.</p>
					<p>A csonka ház jelenben, azaz körülbelöl 3-4 évvel Felsenthal leányainak elsikkasztása
               után, inkább romhoz, mint lakott épülethez hasonlitott.</p>
					<p>Jóval elbeszélésünk kora előtt, ha a lak mestergerendájának hitelt adhatunk, mellyre
               1501 volt metszve s beégetve, - e helyen valami tekintélyes család kastélya
               létezett.</p>
					<p>A romok tanusitották, hogy azt szöglettornyok ékesitették, s jókora emelettel
               birt.</p>
					<p>A mi ezen úri lakból a XVIII-dik századra maradott, nem volt több, mint az emlitett
               szöglettornyok egyikének földszinti, igen tömör kőfalból épült része.</p>
					<p>E maradványra vonatott valami későbbi birtokos hegyes ékalaku zsindely födelet,
               mellyen most mohaszőnyeg terül s fülfű bokrok tenyésznek. - Szomszédjai nem léteztek
               s két oldalról a hely épitetlen maradott, - mintha mindenki óvakodnék azt
               megközitni.</p>
					<p>E lak semmivel sem volt jobb hirben mint lakója, özvegy Jancsóné, a Banda Kati név
               alatt ismeretesebb némber. - Férje mintegy 10 évvel ezelőtt vette meg e romot potom
               áron, mint igen is eladó ingatlanságot.</p>
					<p>Sokan erősitették, hogy e csekély gunyhó inkább mint ház alatt a régi kastély pinczéi
               rejtőznek, jó tova benyulván a föld alatt a város felé. Természetesen e setét
               járatlan hézagok nem lehettek mentek a gonosz szellemektől s kisértetektől, minőknek,
               mint szintén a rejtett kincses ládákat és üstöket örző több fejü sárkányoknak és
               szemtelen lidérczeknek, minden időben az illy penészes szugolyok voltak kedvencz
               palotái.</p>
					<p>* * *</p>
					<p>Felséges téli est volt, a nagy kék könyv teleirva csillag betükkel, szóval, azon
               vilár éjek egyike, mikor az örök boltozat felettünk egészen tejesuttá változik;
               előmutatván a világok végtelen özönét mint a tenger fövényét, hogy alázatosak
               legyünk, kik e miriádok közt egy napporocskán lakunk - minden vágyainkkal - minden
               büszkeségünkkel.</p>
					<p>A szegediek, főleg némberek és gyermekek, nem szerették e lakot megközelitni, mihelyt
               az est boruit terjesztette. Hogy a birtokosnő kivételt képezett, magában értetik, s
               testvére, Örzsi is, többnyire az esti, talán ollykor az éji órákat használta, hogy
               rosz hirü nénjénél pár lesetlen órát tölthessen.</p>
					<p>Alkalmasint kettejek egyike volt tehát, ki most abba benyitott.</p>
					<p>Az egész lakosztály nem állott többől, mint egy jókora szobából két kis ablakkal a
               Tisza felé s egy pitvarból. - Ezen utóbbi egyszersmind konyhául s talapjául szolgált
               azon óriási kéménynek, melly már Argauernek is feltünt, s valami falkárpittal függött
               öszve, alkalmasint a leroskadt felső emelet maradványával.</p>
					<p>A szoba, mellybe a némber, kit emlitettünk, a keskeny pitvart áthaladván benyitott,
               nem tünt fel semmi által. - Butorzata a legegyszerübb volt, s ha Banda Kati - mert ő
               volt maga - valóban boszorkányságot üzött, lakja erről távolról sem tanuskodott.</p>
					<p>A mi némi ellentétben látszott a kis hézaggal lenni, egy roppant tág kandalló volt,
               faragott kőpárkányokkal; alkalmasint még abból az időből, midőn e szoba a kastélyhoz
               tartozott s talán fonószobául használtatott.</p>
					<p>A nő haza érvén, rövid báránybőr bundáját a fal hosszában vonuló fenyő lóczára
               vetette, azután a kandalló tüzét, melly egészen elhamvadott, kezdé éleszteni.</p>
					<p>Csikorgó hideg volt, a keskeny ablakok ujnyi jégkéreggel voltak bevonva, de a nő nem
               sokat látszott a lég mostohaságával gondolni, hanem kiütvén s fát rakosgatván a
               kandalló tág öblébe, nem sokára olly tüzet penderitett, melly nem csak hirtelen
               átmelegitette a csekély hézagot, hanem azt nappalian kivilágitotta.</p>
					<p>Miután a meleg szétterjedt, egy székre ült jó távol a tüztől, elővette guzsalyát s
               fonni kezdett.</p>
					<p>Egy óra telhetett el igy, a nélkül, hogy a mogorva tekintetü nőnek vonásai
               békétlenséget árulnának el, midőn a mély csendben ugy tetszett neki, mintha kopogó
               lépteket hallana.</p>
					<p>Ki lehet? szólt a nő, felkelvén: illy későn nem sok ember adja rá fejét, hogy a
               csonka ház mellett elballagjon.</p>
					<p>Evvel az ablakok egyikéhez közeledett s mivel azt egészen fagy boritotta, óvatosan
               felnyitotta, hogy a jövőt kileshesse.</p>
					<p>A kilátás a fényes holdvilág daczára, ez oldalon nem tartozott sem a regényesek, sem
               a változatosak közé.</p>
					<p>A Tisza jeget söprött árjain, s túl rajta végtelen róna terült, hóval boritva,
               hasonló befagyott tengerhez. - Néha éjfélkor farkas sereg robogott rajta keresztül,
               egészen a Tiszáig lopódzva, hogy üvöltéseit a városban lehetett hallani.</p>
					<p>Banda Kati csak pár perczig tartotta az ablakot nyitva, azután hirtelen betette s
               magában mormogott. Örzsi - ráismertem vörös főkendőjéről.</p>
					<p>E szavak után a pitvarba sietett s nem sokára egy csinos némber kiséretében
               visszatért, kiben az időhézag daczára Lizkára ismerünk.</p>
					<p>Majd megfagytam, Kati néni, szólt a jött, kis báránybőr bundáját összevonván
               vállain.</p>
					<p>Ülj le, Örzsi, mond Kati, jól ég a tűz, mindjárt megmelegszel.</p>
					<p>Örzsi helyet foglalt a kandalló előtt, mig a nő guzsalyát vette ujra elő.</p>
					<p>Rövid szünet után Örzsi levetette bundáját és kedvetlenül szólt: Tudja-e, Kati néni,
               hogy én mielébb odahagyom Futaky uramat.</p>
					<p>Dehogy hagyod - dehogy hagyod oda! - felelt Kati gúnyosan. Sokszor hallottam már s
               még sem mozdulsz a háztól; pedig ha akarnád - késő éj van - de még ma férjhez
               tudnálak adni.</p>
					<p>Mit érnék vele, Kati néni: ha pénzemért elvennének.</p>
					<p>Egyébért is elvehetnek, mond Kati, csinos személy vagy s életrevaló menyecske válnék
               belőled; mig igy elvesztegeted ifjuságodat s aztán majd az ördögnek sem kellesz. -
               Nem mondtam-e neked, hogy vegyél házat, földet pénzeddel, aztán nyujtsd ki kezedet s
               minden ujadra akad egy kérő; ha nekem ifjuságomban annyi pénzem lett volna, eddig
               tekintetes asszony volnék.</p>
					<p>Az ember mindig reméll, Kati néni, viszonzá Örzsi: aztán már sokat is beszélnek a
               városban. - Ha ma férjhez mennék, nem volna nyugodalmam, s ollyan férjem akadhatna,
               kinél nem sokáig heverne pénzem. - Kendnek is volt pár poltrája s hová lett? segitett
               rajta Jancsó uram, e rosz házat is abból fizette ki, s még szerencse, hogy később ezt
               is el nem adta.</p>
					<p>No csak remélj, Örzsi, ha kedved tartja: mond Kati, de én csak annak mondója vagyok,
               hogy akkor vesz el Futaky uram, mikor engemet. - Mig fiatal vagy, szép szóval tart,
               majd ha fonnyadni kezd piros arczod, tul ad rajtad. - Gonosz egy sáfár ám a jó Futaky
               s fiatal korában egész sereg leányt tett szerencsétlenné. - Atyja sem volt különb, a
               mint mondják, a kik ismerték, már ez vérükben van a jó Futakyaknak.</p>
					<p>Ha nem akar elvenni, mond Örzsi, mig vonásai felgyultak s szemeit nénjére szegezte:
               ráijesztek!</p>
					<p>Ráijesztesz? szólt a másik: nó hiszen meg lehet, hogy több csinját tudod a jámbornak,
               mint én; de eszeden járj, nehogy Futaky uram járjon tul azon. - Ha bizol magadhoz s
               van reményed, akkor bolondság odahagyni a házat. - Ha pedig nem bizol egészen
               magadba, eredj férjhez, van elég jámbor, gondos férfiu a világon, ki tenyerén
               hordozna - -</p>
					<p>Pénzemért! - egészité ki Örzsi.</p>
					<p>Ha is! - a pénz, ha forgatod, szaporodik, a szépség pedig naponkint apad; ne csudáld,
               ha mai világban inkább keresik az emberek az elsőt.</p>
					<p>Van más baj is, Kati néni, kezdé ujra Örzsi - némi szünet után: - Futaky uram sokat
               fizet nekem évenkint, avval egyedül elélnék, ha szabadulhatnék tőle.</p>
					<p>Hogyan, Örzsi: hát aztán is járna évi béred?</p>
					<p>Azt én nem mondtam, Kati néni, szólt Örzsi hirtelen: hanem a mit a jó grófnő ő
               nagyságától kaptam, s a mit Futaky uram eddig fizetett, avval elélnék s kevesebb
               gonddal mint most, azért szeretnék menekülni a háztól, s elköltözni innen
               Szegedről.</p>
					<p>Banda Kati félre tette guzsalyát s darabig némán tekintett Örzsire, azután
               felkiáltott: - Mindent összevissza beszélsz, Örzsi; szavaid csak ugy borulnak
               egymásra s lökik egymást jobbra balra, mint mikor a jég megindul a Tiszán. Soha sem
               tudja az ember tisztán, mit akarsz. Egy nap dicséred, másnap gyalázod gazdádat, s mit
               ma panaszolsz, holnap elsimitod, senki sem mehet ki beszédedből.</p>
					<p>Örzsi e szavak után kezét tette arczára, mintha azt elfödni akarná s leeresztvén
               fejét, zokogni kezdett.</p>
					<p>Derü után boru! mond Kati fejét csóválván: Neked is több van begyedben, jó öcsém,
               mint azt kimondani akarod. Ez kerget és tart vissza, miként a jó idő fergeteggel
               változik. - A sirással nem sokra mégy! - Mond el nekem sorodat, s majd adhatok neked
               egy kis jó tanácsot. Futaky uram pénzes ember, többje van mint a világ gyanitja, mert
               a fél város adósa, mondják. Ha te valamit tudsz róla, mivel rá lehet ijeszteni, annál
               jobb: mond meg nekem, s ketten merithetünk az arany kútból, s mi leszünk az urak s
               Futaky uram a szolga! De te mindig titkolódzó voltál. - Hm! ha az ördög maga is okkal
               móddal rabszolgája lesz annak, ki vele bánni tud.</p>
					<p>Kati néni, az ördögről ne beszéljen nekem! ugy is azt susogják a városban, hogy
               többet tud kend - mint szőni, fonni, sütni, főzni. Vigyázzon magára. Ha pedig azt
               hiszi, hogy titkolódzom, örüljön neki, nem jó, ha az ember sokat tud.</p>
					<p>Azt beszélik, hogy többet tudok mint - - -? meglehet Örzsi; s nem ártana, ha te is
               valamivel többet tudnál, mint a mennyit Futaky uramtól tanultál. Majd akkor másként
               beszélnél vele. - - Csitt!</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>E pillanatban halk kopogás hallatszott a pitvar ajtaján, mellyet Banda Kati kemény
               reteszszel szokott a hivatlan nyitogatók ellen megóvni.</p>
					<p>Mondva volt, hogy az ablakokat jéglemez födte, tehát a tűz daczára, melly a szobát
               nappalian világitotta, az utczán elhaladó mitsem látott volna; egyébiránt is az
               ugynevezett csonka ház pitvar ajtajáig öt avult kőlépcső, - ritka fényüzési czikk e
               követlen vidékben - vezetett, s igy az ablakon csak lóhátas ember tekinthetett
               be.</p>
					<p>Nem lehetett tehát attól tartani, hogy az, vagy azok, kik most elég váratlanul a
               pitvar ajtaját zörgették, látták, kik vannak a szobában.</p>
					<p>Ki van ott az ajtó előtt? kérdé Kati, kitipegve a pitvarba, mig Örzsire jelentő
               tekintetet vetett s hirtelen szólt: semmitől se tarts!</p>
					<p>Evvel valamit sugott a leány fülébe, mire ez hirtelen felkölt s bundáját vetette
               vállára.</p>
					<p>Hallottuk a nő kérdését, jegyezzük fel most a feleletet is, melly igy hangzott: Ki
               kell az ajtót tüstént nyitni, Jancsóné asszony, a nemes tanács parancsából.</p>
					<p>A nemes tanács előtt ajtóm mindig nyitva áll, felelt nyugodtan a nő; de a tanácsbeli
               urak illyenkor csendesen feküsznek ágyaikban. Valami rosz ember lehetsz, komám! azért
               kotródj innen, ha jó kell.</p>
					<p>Ördöngös vén boszorkány! szólt egy haragos hang, mellyre Kati azonnal ráismert: ha
               tüstént fel nem nyitod az ajtót, rád gyujtom a födelet! - ismersz-e?</p>
					<p>Nó, nó, csak béketürés Rózsa uram! hiszen ha kegyed az, tüstént ajtót nyitok. Az
               kellene még, a szegény házikó födelét árva fejemre gyujtani, hogy aztán a város is
               utána égjen!</p>
					<p>Hamar, nyársolni való ördögborda, kiabált topogva a lépcsőkön az, a kit Rózsának
               hallottunk nevezni, s ki nem volt más, mint Rózsa Dániel, Futaky ipája. - Ha egyedül
               van kegyed, ugy megnyitom az ajtót, de mindenféle embert ide csakugyan be nem
               bocsájtok, mond Kati.</p>
					<p>Egyedül vagyok: dühöngött kün az öreg, sarkával kezdvén ő vagy más verni és taszitni
               az ajtót.</p>
					<p>Ej, ej, be nyugtalan, drága öreg ur, bizony ártalmára lesz egészségének, mond Kati,
               óvatosan elvonván a reteszt s félreugorván, mert Rózsa uram s egy éji őr olly
               erőszakkal feküdtek az ajtóra, hogy mikor az engedni kezdett, a nő igen jól
               cselekedte félre ugrani, mert leverték volna lábáról.</p>
					<p>Itt álljon meg, Mátyus uram! kiáltott dühösen Rózsa az éji őrre, ki lámpással kezében
               nagy szemeket meresztett Katira. Itt mondom a pitvar ajtaja előtt, senkit sem kell
               kiereszteni! Evvel megkapta Rózsa derékba a nőt, ki a szoba ajtaja elé állt, mintha
               azt védeni akarná minden erőszaktól, s egyet csavaritván rajta, egy szögletbe lökte,
               ugy hogy őt egy kis bükfa hambár fogadta öblébe, hol alkalmasint korpát tartott s hol
               őt most lábbal felfelé, nem a legszemérmesb állapotban kapálódzni látjuk.</p>
					<p>Ez meglévén a magos úr jót rugott az ajtón s ez felpattanván egyszerre a szoba
               közepében termett.</p>
					<p>Rózsa urat tetőtől talpig jó házi kendervászonban pillantjuk meg, kissé szennyesen és
               igen lobogósan. A csizmát csak egyik lábára ért felvonni, mig bunda helyett egy
               pokróczot rántott sietségében vállára, fegyverül jókora fejszével lévén ellátva,
               mellyet alkalmasint az udvaron kapott fel.</p>
					<p>Örzsi eltünt! semmi nyoma, elpárolgott a szoba légben mint a széltől hajtott
               füst.</p>
					<p>Hová tetted vén boszorkány! azt, a ki még itt volt veled? kérdé Rózsa dühösen.</p>
					<p>Kati e közben visszanyerte valamennyire az egyensúlyt, s egy lökést adván magának,
               kivergődött a hambárból, megrakodva mint a méh - de csak korpával; - mikor a földön
               volt, az éji őrnek, ki ez időben bakter nevet viselt, pár marék korpát vetett szemei
               közé s a szobába sietett, hol Rózsa mint vászon Hercules, emelt fejszével állt,
               világittatva a kandalló tüzétől, mig a bakter háttal a pitvarajtóhoz támaszkodva
               őrizte a házat.</p>
					<p>Mondja csak, Rózsa uram, mi járatban van? kérdé Kati nyugodtan.</p>
					<p>Láttam saját szemeimmel, mikor Örzsi magában hagyván a gyermekeket, e boszorkány
               tanya felé intézte lépteit, s épen ajtód előtt - vén boszorkány - vesztém el őt szem
               elől.</p>
					<p>Ez meg lehet, felelt a nő hidegen s leülvén a kandalló padkájára: meglehet - - de
               mivel kegyed tüstént jött, miként nem hölgyek látogatására számitott öltözéke
               tanusitja, itt pedig senki sincsen, gondolom, mind kegyed, mind pedig a bakter
               felérhetik ököllel, hogy ide be nem nyitott, hanem tovább ment.</p>
					<p>Felforgatom házadat! kiáltott Rózsa, kiről megmondhatjuk, mikép veje távollétében
               szemmel tartatta cselédei által annak házát, s alkalmasint Örzsi éji kalandjairól már
               hallott valamit. - Mindent összezúzok! - folytatá az öreg, topogván lábaival: itt
               kell lenni, s ha nincs itt, akkor csak ördöngös mesterséged tüntette el, nem más.</p>
					<p>Nézze kegyed, Rózsa uram, az ágyban vagy alatta, szólt külről a bakter.</p>
					<p>Az öreg úr ezen eszélyes eszmére azonnal az ágyhoz rohant, s pár percz mulva a
               tisztes éji tanya a szoba közepében hevert, a nélkül, hogy a vánkosok közt vagy a
               nyoszolya alatt legkisebb nyoma is lenne a keresett Örzsinek.</p>
					<p>Boszorkányság! sátán practicája! ördöngös bűbáj! kiáltott Rózsa: sehol sincs, a föld
               elnyelte, vagy valami pókká változtatta ez a vén boszorka!</p>
					<p>Sok borsot tör orrom alá, Rózsa uram! mond Kati hunyoritván szemeivel. Ha lennék az,
               a minek rágalmaz, eddig régen gomolyagba facsartam volna minden tagját; legalább nem
               lenne olly házsártos s nem veszne bele minden emberbe s leskelődnék mint az
               ispion!</p>
					<p>Álljon csak szorosan helyén, mond Rózsa: Mátyus uram! minden szemfényvesztés! Én
               addig körültekintek itt.</p>
					<p>De már ez gyalázat! szólt Kati, ki a guzsalyt vette volt elé: jó lesz, ha haza
               takarodik kegyed, s jobb lett volna a helyett, hogy Isten tudja minő éji kisértetet
               Örzsinek nézett, egyenesen Futaky házához menni, mert sokba mernék fogadni, hogy a
               szegény leány ott van, s nem jut eszébe éjjel a Tisza partján kalandozni.</p>
					<p>A két éji látogató nem sokat hajtott Katinak szavaira, hanem miként Rózsa előre
               megmondotta, fel- és leforgatták az egész házat, még a pókhálókat is megvizsgálván s
               mindent felnyitogatván, mintha hinnék, hogy Banda Kati szép öcsét valami
               szelenczébe vagy fiókba rejtette.</p>
					<p>E közben a nő csudás béketüréssel volt a két Rontó Pál sarkában, a mit ezek földhöz
               vertek vagy szétszedtek s felnyitogattak, a nő ujra előbbi helyére tette. - Szóval a
               lehetőségig rendet csinált s miután a két házsártos férfi a pitvarba rohant,
               megkezdeni a mit a szobában végzett, Kati ujra elővette guzsalyát és font.</p>
					<p>Mikor a két szeretetre méltó vendég a pitvarban is elvégezte a vizsgálatot s
               mindkettő korommal s korpával megrakodva ujra benyitott a szobába, Kati felkölt, s
               minő alázatosnak és engedékenynek mutatkozott eddig, olly szigoru hangon s olly
               sértett arczkifejezéssel állt a rendetlenséget okozó rendezők előtt.</p>
					<p>Most már elég volt, Rózsa és Mátyus uraimék! felforgatták mindenemet, csináltak több
               kárt mint a mennyit fejük felér, azért ha jó kell, künn tágas! ott az út, hol a
               kerékvágás s ill a berek nád a kert! Mert ha nem távoznak innen tüstént, amott fől a
               viz a fazékban, mindjárt kiforrázom kegyeteket innen!</p>
					<p>Rózsa, kiben forrott a méreg, még mindig keresgélt; hol azt állitotta, hogy a fal,
               hol hogy a szoba tapaszos padlója kong, s alatta búvhelynek kell lenni, hol pedig
               ismételte a szegediek mondáját, hogy Katinak háza alatt a régi kastély pinczéibe
               bejárásnak kell létezni, - s hallatlan zsinatot ütött.</p>
					<p>No hát ha kegyetek nem akarnak szép szerivel nyugtot adni a szegény özvegy
               asszonynak, ki semmivel sem bántotta meg sem egyikét, sem másikát, ugy majd rendet
               csinálok magam.</p>
					<p>Azon pillanatban, mikor Banda Kati e veszedelmes szavakat kiejtette, Rózsának szemei
               a szobának egyik szögletében valamire voltak meresztve; arcza hirtelen örömre gyult,
               s kissé elfogult hangon, de sietve szólt: Menjünk, Mátyus uram! itt nincs mit
               keresnünk tovább.</p>
					<p>De mielőtt ezen utóbbi szándékát végrehajtaná, vagy a dühös Banda Kati talán
               érthetné, a mit mondott, a nő a kandalló tüzénél forró fazekat felragadta s a két
               nyakra főre kirohanó vendéget betüszerint kiforrázta.</p>
					<p>Ez meglévén, utánok kiáltott: Eredjetek már most panaszt tenni a nemes tanácsnak!
               meglátjuk, kinek ér messzebb keze, az enyim vagy tiétek?</p>
					<p>Azután a nehéz reteszt a pitvar ajtaja elé tolta s dörmögve visszasietett
               szobájába.</p>
					<p>* * *</p>
					<p>Mi czélja volt Rózsa Dánielnek e látogatásban, nem sokára megtudjuk; addig itéletünk
               előtt függőben marad, ha valóban Örzsi éji kalandozásai s az ezek által elhanyagolt
               kis Futaky leánykák ugratták-e fel az öreg urat fiatal neje mellől, vagy Örzsit -
               miként a vándor az éji lobogványt, de tudva, hogy hinárba vezeti - kisérte, inkább
               érdekelvén őt a hely, hova siet, mint a hanyag dajka, ki a rábizott gyermekeket éji
               órákon át magokban hagyja.</p>
					<p>Annyit szabad mint sejtélyt feljegyeznünk, mikép Rózsa Dánielnek Mátyus uramhoz
               intézett utóbbi szavaiból majdnem ugy látszik, mintha a derék éji őrt, kit aligha az
               utczán nem szedett fel, el akarta volna távolitni, miután valami ollyat fedezett fel,
               mi vonásaiba az öröm villámát szállitotta.</p>
					<milestone n="2" unit="endSubChapter"/>
				</div>
				<div type="chapter">
					<head> VÉLY ÉS BABONA. </head>
					<milestone n="1" unit="startSubChapter"/>
					<p rend="head"> I. </p>
					<p>Két héttel a leirt éji látogatás után, egy sajátos társaság rejtett gyülhelyén
               találjuk magunkat.</p>
					<p>A fakó verhenyeges világitásban, melly bennünket körülvesz, egy setét boltra
               ismerünk, s habozás nélkül pinczének nyilvánitnók azt, ha abban egyetlen hordót,
               nehány serleget, vagy palaczkot pillantanánk meg. Ám de illyesmi a körül belől 25
               négyszegölet képező, tehát elég tágas öbölben felfedezhetlen.</p>
					<p>Inkább hasonlitott a hely valami régi börtönhöz, mellyből konyhát csináltak. Minden
               esetre az épület, hová e gyanithatólag föld alatti hézag tartozott, igen tekintélyes
               és terjedt lehetett; mert legalább Szegeden s ez időben illy magas boltozatu pincze
               nem tartozott a szokott nagyságu épületek kényelmeihez s járulékaihoz.</p>
					<p>A tágas hézag közepében magas négyszegű tüzhelyet látunk, fölötte négy alacsony
               kőoszloptól tartott setét kéménynyel. Itt-ott, főleg a nehéz tömör boltozatokon, a
               tüzhely fahasábjait ölelő láng a koromfoltokat valami érczfénynyel öntötte el, mi a
               helynek komor tekintetét még növelte, bár a fal maga, a boltozat alatt - uj meszelés
               nyomát láttatá.</p>
					<p>Üresnek e rejteket nem mondhatni, mert annak szögleteiben egész halmazát lehetett a
               különböző száraz füveknek látni, s nehány zsákot, mellyeknek tartalma titok előttünk.
               E takarmány mellett, mert alig tudunk erre alkalmasb kifejezést - számos kisebb
               nagyobb fazekak és serpenyők hevertek a fal hosszában.</p>
					<p>Mind ez nem leende képes különös érdeket előidézni, de annál nagyobbat vagy legalább
               ennek hiján annál élénkebb kiváncsiságot gerjesztett volna bárkiben - a baljóslatu
               társaság, mellyet itt megleptünk.</p>
					<p>Közel a széles tüzhelyhez, egy kisded ajtócskával - mint egyedüli ki- s bejárással e
               rejtekbe - szemközt, hat némbert pillantunk meg, ülve a földre teritett gyékényeken,
               minden szék vagy lócza nélkül; egy hetedik személy, kinek legkiválóbb minősége
               lehetett e társaságban, háromlábu széken - mint második Pythia a triposon - ült.</p>
					<p>E kis gyülés nem kevéssé hasonlitott a téli fonókákhoz falu helyen, - mert a némberek
               mindegyike mellett, a társaság főnökét sem véve ki, egy egy guzsaly nyult gyapjuval
               vagy szöszszel ellátva s kezeikben orsók pörögtek.</p>
					<p>A különbség az volt, hogy a jelenlévők mind tulélték egyen kivül a félszázadot, s igy
               a fonókákban megjelenő fiatal arczok tökéletesen hiányoztak. Mind ezen nőket avult
               öltönyök födték, mellyeken a szenny szintugy látható, mint a különböző szinű foltok,
               mikkel ruházatuk sérveit jól roszul eltakarták.</p>
					<p>Mit kereshettek itt? Miért választottak illy békés foglalatosságra földalatti pinczét
               - vagy börtönt? Saját lakukban vannak-e vagy egynek e hét közől házánál, vagy végre
               valami fegyenczintézet ez, hol a börtönrabok dologra szorittatnak?</p>
					<p>Mind ezen kérdések önkénytelenül elénk tűzik magokat, s nem lehetne hibául
               tulajdonitni, ha épen az utólsó állitásnál állapodnánk meg; mivel a hézagnak ablaka
               nincsen s ugy látszik, abban a lég csak ama kis ajtó roszul összeillesztett
               deszkáinak rései s a kémény torkán át változik.</p>
					<p>A tüzhely fölött setét avult rézüstben valami főtt. Közelebb állva, könnyen észre
               lehetett ezt venni a néha magasra feldagadó hólyagokból s az üstben lévő tömegnek
               zotyogásából.</p>
					<p>Igy megismerkedvén a hellyel s futólag azokkal, kiket több árny boritott, minthogy
               vonásaikat egyelőre világosan kivehetnők, legjobb, ha a lehelletet magunkba fojtjuk s
               őket kihallgatjuk vagy bevárjuk, mig a fonáson kivül valami egyébbel is
               foglalatoskodnak.</p>
					<p>Jancsóné! szólt a némber, ki a kis széken ült: tekintsd meg csak az üstöt s szedd le
               habját, gondolom, nem sokára elkészül főztünk s jó ideig beérjük vele.</p>
					<p>Egyik a gyékényen ülő nők közől, az előttünk már ismeretes Banda Kati, a legifjabb e
               vén társaságban, letette maga mellé guzsalyát s felkölt.</p>
					<p>A széken ülő parancsa teljesitve lőn, a nélkül, hogy a többiek különös tudomást
               vennének erről. Ugy látszott, az egész társaságot olly komolyság szállta meg, melly
               határos a kábultsággal. Jancsóné leszedte a szűrdék habját s minden feszély nélkül
               a téglával kirakott padolatra öntötte, azután a tüzet felélesztvén szó nélkül tért
               vissza helyére.</p>
					<p>Mikor leült, a széken ülő nő mindig folytatván fonását, szólt: tudjátok-e, hogy a
               városban mit beszélnek? E kérdésre a nő be nem várta a feleletet, hanem kissé
               felemelvén hangját folytatá: Ugy-e, nem tudjátok?</p>
					<p>Sokat beszélnek Szegeden Daniné asszonyom, szólt az egyik nő: de hagyján! mig szájuk
               eljár - nincs mitől tartani.</p>
					<p>De az ám a baj, Gilicsóné komám asszony, felelt a Daninénak nevezett főnökné: hogy
               nem csak beszélnek, hanem azaz átkozott Szöregi - - nem Péter a timár, sem nem Izsák
               a szabó, hanem Zakariás - a fiscalis, csak ugyan neki esett ám a boszorkányoknak!
               Mondják hogy Para Örzsét, kit a mult heten befogattak, háromszor vallatták egymás
               után s csak annak köszönheti, ha meg nem égetik elevenen, hogy semmi bélyeg nincsen
               testén.</p>
					<p>Ha a 65 éves nő, Daniné - Tóth Örzse, az volt, a mit boszorkánynak neveznek, ugy meg
               kell vallanunk, az eszmének, tökéletesen megfelelt. - Visszataszitóbb kifejezésű
               arczot alig lehet gondolni. Rövid sárga homlokán redő redőn feküdt s szemei olly
               mélyen őrködtek gödreikben, mikép a tűz világa csak egy éles fehér pontot láttatott,
               minőt a festők szoktak a szemre illeszteni, hogy annak sugarát képviselje. Orra is
               inkább keselyűi mint emberi szabásu, s széles szájának keskeny ajkai csak mint kék
               árny jelelték a nyilást, mellyen át Tóth Örzse a szavakat eresztette ki egyenként s
               megszakadva, mintha mind pórázon tartaná.</p>
					<p>Igaz, Daniné asszonyom, mond Banda Kati: - s a leczke mindnyájunknak szól; de magának
               köszönheti, ha a tanács ráforditotta szemeit, mert sokat kotyog ám Para Örzse, mit
               nem kellene tenni. Mikor taval elverettük a határt jéggel, senkinek sem volt nagyobb
               szája s magam saját füleimmel hallottam, hogy Kocsis Pannának dicsekedett, mikép a
               fergeteget maga támasztotta, a határdombra állván éjfélkor s kendőjével szólitván elé
               a fellegeket.</p>
					<p>No csak lássa az ember! szólt a gyékényen ülők közől egy, ki Daniné asszonyommal
               képes volt mind szépségre, mind hangjának bájára sorompóba lépni. - Ugy-e Daniné
               komám asszony, mindig mondtam, hogy Para Örzse nem közénk való! Hja! - tudnék én
               többeket is de jobb hallgatni. - Még is ha igaz dologgal dicsekednék, de mi legjobban
               tudjuk, hogy Szegeden senki sem képes fergeteget, jégesőt, árvizet előidézni, csak
               egy, s ez kend, Daniné asszonyom, ki a multkor is az egész dolgot intézte. Mi csak
               azt tettük, a mit komám asszony mondott. - Aztán Para Örzse nem is jár ide közénk s a
               Gellérten sem láttam soha.</p>
					<p>No de láttam én, mond Daniné: - a ki pedig hallgatni nem tud, Jancsóné asszonyom, az
               maga hordja a fát a máglyára. Dicsekedni veszedelmes, mert azt a mi mesterünk, a
               sátán magának tartotta fen. Ha ollyanokat beszélt, ám lássa. De nem kell azt mondani,
               hogy hazudott. Hadd higyje a nemes tanács, ha akarja - legalább akkor minket nem ér a
               gyanu.</p>
					<p>De valjon nem vagyunk-e annak a vén Szöreginek vagy annak a tintanyaló szakálatlan
               Slovenics Mihálynak rovásán? mond Gilicsóné: mindig irtózom, ha velök találkozom,
               mert olly szemeket vetnek reám, mintha épen lelkemben akarnának olvasni. - Nem
               ártana, ha lefektetnők őket is, mint Molnár Gáspár uramat, a csaplárost, lefektette
               kend, Daniné asszonyom, mikor avval fenyegette, hogy kutyáját agyon veri.</p>
					<p>Ennél nincsen könnyebb, mond Daniné: erre nem kell egyéb mint levesébe elegyitni egy
               kis orvosságot, s háromszor keresztet vonni ajtajára - koporsódeszka szenével.</p>
					<p>Én még könyebbet tudok, szólt most a némberek egyike, kinek még egy hangját sem
               hallottuk s ki Jancsónétól jobbra ült.</p>
					<p>Halljuk, Károlyi Péla, mivel tudnád azt az átkozott prókátor embert ágyba fektetni,
               ha bár soha fel ne kelljen abból? kérdé Daniné.</p>
					<p>Háromszor kell éjfélkor bekiáltani ablakán - gyere Zakariás kész a koporsó -!</p>
					<p>Dehogy? szóltak a némberek, Károlyi Pélára tekintve, ki ezt a meggyőződés hangján
               mondotta.</p>
					<p>De ugy van ám! erősité ez.</p>
					<p>Igaza van Pélának, szakitá őket félbe Daniné, ki, miként látszott, nem szerette ha
               róla azt hitték, hogy kevesebbet tud bármellyiknél is e társaságban. - Igaza van,
               csak hogy nem háromszor egymás után, hanem három éjen át és mindig pénteken éjfélkor
               kell az ablakot zörgetni s ugy bekiáltani.</p>
					<p>Kendnek mint elsőnek köztünk jobban kell azt tudni, mond Péla kissé sértve: no de én
               csak igy tanultam a hires Krissánnétól, kit harmadéve égettek meg.</p>
					<p>A mi igaz - igaz, mond Daniné: nem volt heted hét országon olly tudós asszony, mint
               Krissánné. Mondják, Oláhországból került és soha bizony rá nem tették volna a hajduk
               kezeiket, ha csak maga nem megy épen rosz órában a biróhoz panaszt tenni a szomszédok
               ellen, kik csúfra mindig keresztbe tették a seprőt ajtajuk előtt, mikor Krissánné
               arra járt. - Ismeretes a vély, hogy a melly ajtó előtt keresztbe teszik a seprőt,
               azon boszorkány be nem mehet. -</p>
					<p>Tudom én jól, Péla, hogy sokat tanultál tőle, azért reád is bizom Szöregi uramat: nem
               kell életében kárt tenni, mert az szemetszurna, hanem egy kis nehéz nyavalyát
               rábocsájtani mit sem árt hadd hüljön meg vére, csak aztán eben kutyát ne
               cseréljünk!</p>
					<p>Nem bánom, felelt Károlyi Péla, készitsen egy kis babonát, Daniné asszonyom, majd
               beadom én neki.</p>
					<p>E szavak után Tóth Örzse kissé nehézkesen felkölt üléséből s letévén guzsalyát,
               mindig közel a falhoz az ajtó fele tipegett, azután egy fülke mellett megállván,
               abból hosszas keresgélés után egy üvegcsét vett ki. Megtörölte azt kötényével s a
               tüzhely felé közeledett.</p>
					<p>A láng épen felcsapott s az öreg nő, ki még jóval öregebben nézett ki, mint a minő
               volt, a tűz elé tartván az üveget - szólt: Ez az - nem csalódtam. Azután a gyékényen
               ülő nők felé fordulván - folytatá: Ime Péla, ebből elég, ha egy kanálnyit keversz
               Szöregi uram étkébe, mindegy akármellyikbe, de jegyezd meg magadnak, hogy ennek a
               hónap 13-dik napján kell történni s hogy az étek, mellybe teszed, eczetes ne
               legyen.</p>
					<p>E szavakra Károlyi Ilona vágy tájnyelven Péla, felkölt igen gyorsan helyéről s a
               tűzhöz közeledett.</p>
					<p>Megállj csak, mond Tóth Örzse: ne olly mohón! Van eszem, hogy az egészet nem adom
               neked, harmincznak is elég volna. Eredj csak oda a szögletbe, talán lelsz ott egy kis
               üres üveget, itt forr az üst mellett a víz, öblitsd ki, de igen jól ám, aztán teszek
               bele annyit, mivel a vén pörvesztő megéri.</p>
					<p>Minden ugy lőn, mikép Tóth Örzse akarta, s meg kell vallanunk, hogy ezek a némberek
               ha nem voltak boszorkányok, mivel illyenek nincsenek, alig ha magok nem hitték - még
               pedig tökéletesen - hogy sátán udvarához tartoznak.</p>
					<p>Erre s az ehez hasonló állitásokra és jelenetekre nézve legjobb leend itéletünket a
               kifejlésig függőben tartani, nehogy a történet maga, érdekben veszitsen.</p>
					<p>Mikor Károlyi Péla a kis üvegcsébe öntött szert, mellyel egyébiránt Tóth Örzse
               szerfelett fukarnak látszott - keblébe rejtette, visszasietett helyére s ott leülvén
               ujra elővette orsóját. Jancsóné e közben felkölt s Tóth Örzséhez - ki a tüzhelyre
               támaszkodva egy rosz faórára nézett, melly vele szemközt a falon függött -
               közeledvén, szólt.</p>
					<p>Ide vagy ketten, komám asszonyaim, ki kell a tüzet oltani az üst alól, mert már nem
               veti fel a habot s ugy látom, a kenőcs elég sűrü.</p>
					<p>Igazad van, Banda Kati, mond a vén boszorkányfőnökné: ez a te mesterséged, mindig
               jobban visz seprőm, ha a te főzteddel kenődzöm.</p>
					<p>A mint látszott, Jancsónénak - Banda Katinak - hogy az akkori szólásmóddal éljünk,
               specialitása volt a hires boszorkány-kenőcsnek készitése, mert Tóth Örzse szavai
               világosan erre czéloztak.</p>
					<p>Gilicsóné, alig 5-6 évvel fiatalabb Tóth Örzsénél, felkölt a szőnyegről s nem sokára
               a tűz el volt az üst alól háritva, mellynek setét tartalma most már bőrödzni látszott
               s vékony hártyával vonult be.</p>
					<p>Igy la! szólt Tóth Örzse, mosolyra torzitván el ajkait, mellyek alól egyetlen roppant
               sárga fog látszott ki: most már igen vigan paripázhatunk s nem térünk félutból
               vissza. Azután a boszorkányokhoz intézvén összesen szavait - folytatta: elhozta-e
               mindegyik ólom szelenczéjét?</p>
					<p>El ám! szoltak a boszorkányok.</p>
					<p>Jól van, viszonzá Tóth Örzse: egy óra alatt kihül a kenőcs s mindegyik kikapja
               részét. Gondoskodj, Jancsóné öcsém, hogy a fehér mákmagból ki ne fogyjunk, van
               kertetekben elég s Katona Ferencz uram is termeszti, jó ideje annak.</p>
					<p>Ne aggódjék, Daniné asszonyom, felelt Jancsóné: minden meg lesz.</p>
					<p>Ti pedig, Gilicsóné és Jancsóné, ne feledjétek Sz. János nap éjfélén a bürköt s
               nadragulyát. - A mennyi kőrisbogár kell főztünkhöz, majd előszerzem én, mint szintén
               a többi füvekkel is jól el vagyok látva, miként szemeitekkel meggyőződhettek.</p>
					<p>E pillanatban ugy tetszett, mintha külről valami csördülést hallanának a némberek,
               kik mind oda hagyták a szőnyeget s a tüzhely körül álltak; borzasztó csoportozatot
               képezve - pokoli világitásban.</p>
					<p>Mind ezen arczok még a pár szenvedhetőbbet sem kivéve, renditő benyomást teendének a
               nézőre.</p>
					<p>A némberek mindnyájan az ajtó felé forditották fejeiket, az egyetlen Tóth Örzsét
               kivévén, ki alkalmasint régen elvesztette hallásának élét, következőleg figyelmét a
               nesz kikerülte.</p>
					<p>Mi baj? kérdé egyszerre a majdnem önkénytelen mozdulatot látván, mellyel a némberek
               az ajtó felé fordultak.</p>
					<p>Valaki jár a folyosóban, szólt Jancsóné ijedten: pedig a pitvar reteszét előre
               toltam. - Megyek, hadd lássam, mi történt.</p>
					<p>Valami patkány, mond egykedvüen Tóth Örzse: maradj - ki járna itt!</p>
					<p>A nesz e szavak után pillanatra megszünt s ugy látszott, a némberek magok is azt
               kezdték hinni, hogy tévedtek, midőn egyszerre a gyalulatlan deszkákból roszul
               összerótt ajtó - egy rugásnak engedvén - felpattant, s egy férfiu lépett a
               hézagba.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>Ezen ember minden tekintetben rendkivüli jelenet.</p>
					<p>A mennyire a gyér világitás engedte őt kivenni, a 70 évet meghaladta, de mind a
               mellett tartása egyenes és fesz nélküli volt.</p>
					<p>Hosszas arcza, ha itt s illy világitásban halálosan sápadtnak tetszett, azon senki
               sem fog bámulni; de e halvány arcz a kor daczára még szép és tisztes vonásokkal
               birt, mellyeknek erő és szilárdság - teljes kifejezését növelte a hosszu ősz szakál,
               a mell közepeig érő.</p>
					<p>A férfiu magas, kissé előre hajlott alakját - setét köpeny boritotta s fején magyaros
               süveg ült.</p>
					<p>Az öreg ur, - mert első tekintetre látni lehetett, hogy a jött vagy a nemesi
               osztályhoz, vagy a tehetősb polgársághoz tartozik - ugy tetszett, mintha köpenye
               alatt valamit rejtene.</p>
					<p>Lehetlen a meglepetést leirni, mellyet ezen embernek megjelenése az undok
               visszataszitó társaságban előidézett. Mindnyájan rámeresztették szemeiket s valami
               baljóslatu volt e némberek csoportozatában, mi babonás embernél képes leende
               félelmet előidézni.</p>
					<p>A férfiu a hézag közepéig ment, körültekintett, azután szigoru és fenyegető hangon
               szólt.</p>
					<p>Itt vagytok tehát együtt mindnyájan, Istentől elfordult gaz vén boszorkányok s te is
               Kati!</p>
					<p>Rózsa Dániel uram! kiáltottak fel egyszerre a boszorkányok. - Valóban ő volt, s
               annyira különbözött attól, minőnek őt először láttuk, mintha egészen más emberrel
               találkoznánk.</p>
					<p>Igen, én vagyok, Rózsa Dániel! szólt a férfiu, közelebb jöve a tűzhelyhez, mig a nők
               kissé hátra vonultak, kivévén Tóth Örzsét. - Ez meredten állt mint szobor s kezében
               egy kis fehér pálczát tartott, melly a tüzhely szélén feküdt s mellyet csak akkor
               vett kezébe, mikor Rózsa Dániel megszólalt.</p>
					<p>Jobban tette volna, nemzetes uram - mond Tóth Örzse, kinek arcza haragban égett - ha
               ide nem jő.</p>
					<p>Én nem félek babonátoktól, semmirekellő vén boszorkányok! viszonzá Rózsa:
               ámithatjátok és ijeszthetitek a buta, hiedékeny népet, én nevetem minden
               mesterségteket! Kezemben vagytok mindnyájan. Itt a titkos gyűlések helye, Banda Kati
               lakja, a csonka ház alatti régi pincze! - - mellyről annyit beszélnek Szegeden s
               mellyet még senkinek sem sikerült felfedezni. Itt van ez üstben, - folytatá félre
               nyomván Tóth Örzsét s az üstre tevén kezét: a pokolbeli szürdék, mellyet használtok
               hogy a sátán gyűléseire járjatok; mindent tudok.</p>
					<p>Ti mindnyájan az egy igaz Istent, a teljes szent háromságot, a boldogságos szűz
               Máriát s Istennek minden szenteit, sőt a keresztséget megtagadtátok, a pokolbeli
               ördögnek hűségére esküdtetek, őt Isten helyett imádjátok, az ördögökkel éjeli
               tánczokra, vigalmakra s ördögi mesterségek végbevitelére szorgalmasan eljártok, hogy
               egyebeket ne mondjak. - Többet tudok még, tudom, hogy sok embernek, sőt ártatlan
               gyermekeknek egészségében kárt tesztek. Egyetlen lábas marha ólainkban nem biztos
               kuruzslásaitoktól, ti még a föld zsirját is elveszitek, döghalált, árvizet, jégesőt
               hoztok a határra, szóval - -</p>
					<p>Szóval, mond Tóth Örzse boszorkányok vagyunk, minő igen sok van Szegeden, még ott is
               hol senki sem keresné, a tekintetes nemes és nemzetes mennyecskék és szűzecskék közt
               - - már a micsodások.</p>
					<p>Hallgass! kiáltott rá Rózsa Dániel: tudom, hogy saját gazságaitok s
               istentelenségeitek mentségére készek volnátok mindenre! Ha tőletek függne, az
               ártatlanokat is bele kevernétek a dologba. De erre az idő lejárt s lesz a nemes
               tanácsnak s a birónak gondja rá - megtudni az igazat, s ha többen vagytok, annál
               jobb! majd egyszerre fel fogtok perzseltetni - hogy a város kitisztuljon.</p>
					<p>Vigyázzon magára, Rózsa Dániel uram, mond Tóth Örzse dühösen: ne hogy maga essék a
               verembe, mellyet másoknak ás!</p>
					<p>Rózsa darabig hallgatott, azután Jancsónéhoz intézvén szavait szólt: több hat évnél,
               hogy szemem kisér benneteket, tudom hogy Szántó Mihály, Kovács Pál, Borbola Ferencz
               és Dancsó János csak olly boszorkányok, mint ti, és szintugy eljárnak az ördögök
               tánczaira és vigalmaira.</p>
					<p>Csak ennyit tud kegyed - mond Banda Kati megvetőleg: nó én ennél többet is tudnék. -
               - -</p>
					<p>Egygyel sem többet, semmirekellő gaz némber, mint én, felelt Rózsa Dániel. De mivel
               nem akarom romlástokat s mivel sokat tehetek védelmetekre, tőletek függ, hogy azt
               megérdemeljétek!</p>
					<p>Megérdemeljük, hogyan? szólt Tóth Örzse Rózsa Dánielre tekintvén, mig a többi
               boszorkányok némileg magokhoz térvén ijedelmükből, figyelmesekké kezdtek lenni a
               jött szavaira.</p>
					<p>Álljatok ide körbe, szólt Rózsa Dániel s megmondom nektek, mit tegyetek, hogy jó
               indulatomat és szükség esetében védelmemet is megérdemeljétek.</p>
					<p>A nők félkört képeztek a beszélő előtt.</p>
					<p>Rózsa Dániel két pisztolyt s egy hosszu kést vont ki egyenként köpenyege alól, ujra
               visszarejtvén azokat és szólt. Látjátok, hogy hatalmamban vagytok, de hogy lássátok
               azt is, mikép a sátán maga - ha akarom - szolgálatomra van, figyeljetek! - egyik se
               mozduljon, kinek élete kedves!</p>
					<p>A nők reszkettek az egy Tóth Örzsét kivéve. - Ezen embernek szüksége van reánk!
               mormogta a vén boszorkány: se baj, várjunk!</p>
					<p>Rózsa Dániel e pillanatban az üst alatt égő tüzet hamuval befödte, s a hézagot
               egyszerre sűrű setétség boritotta, azon alig észrevehető fehér világpontot kivéve,
               melly a boltozat tetején tévedezett. - Az agg férfiu háttal a tüzelő előtt, arczczal
               szemközt állt a setét rejtek leghosszabb falával.</p>
					<p>Egyszerre a boszorkányok felsikoltottak s mindnyájan arczra borultak.</p>
					<p>Mi történt? - mi hatott e némberekre s mi idézte fel e váratlan, önkénytelen
               felsikoltást, a rémület éles sikoltását?</p>
					<p>Ugy tetszett e pillanatban, legalább a boszorkányok - Tóth Örzsét sem kivéve, azt
               hitték látni, hogy szemközt velök a fal megnyilt s egy tekintetet engedett a pokolba.
               A fényes karaj közepette, mellyet e nyilás képezett, az ördög maga jelent meg.</p>
					<p>Meg kell vallani, hogy a sátán ez uttal semmit sem kimélt, hogy megjelenése a
               legnagyobb hatást idézze elő, s bár a némberek őt éjsetétben nem egyszer látták,
               legalább a boszorkány-pörökben állittatik, hogy vele ember és kecske képében gyakran
               találkoztak, kénytelenek voltak megvallani, mikép most egyszer látták őt igazán egész
               fényében és méltóságában.</p>
					<p>A sátán egyébiránt nem sok költséget tett öltözetére, ellenben rémitő nagy két szarva
               volt, övig lefüggő széles vörös nyelve, s két nagy denevér szárnya, mellyeknek fekete
               küllői, bőrrel összetartva, sas-körönyökben végződtek, szemei pedig akkorák s olly
               kisértetiek, mikép tekintete még növelte a rémületet - mellyet személye
               előidézett.</p>
					<p>Ismeritek most hatalmamat! kiáltott fel Rózsa Dániel, megfordulván hirtelen, mig a
               sátán s a pokol eltüntek s csak ama kis reszketeg fénypont - a boltozat tetején,
               jelelte a rendkivülit a hivatlan vendég érkezésében.</p>
					<p>A némberek reszketve hevertek a férfiu előtt, nem mervén szemeiket felemelni az
               ördögre, kit még mindig jelen lenni hittek.</p>
					<p>Most az egyszer Tóth Örzse is elvesztette lélekjelenlétét, csak midőn - első a
               többiek közt - felnyitotta szemeit, kelt fel olly hirtelen, miként azt aggott tagjai
               engedték s felkiáltott. Rózsa Dániel uram - látom, hogy kegyednek hatalma nagyobb
               mint az enyim s kész vagyok mindenre, a mit tőlünk kiván.</p>
					<p>Végre a többi némber is felvánczorgott, - de látszott, hogy az ördögnek személyes
               megjelenése óta e setét hézagban egészen más szemmel nézték a jöttet, ki most
               egyszerre ugy tünt fel előttök - mint valami boszorkányfőnök, ki közvetlen
               érintkezésben áll a gonoszszal s ki sokkal többet tud, mint ők, vagy hogy
               szabatosabbak legyünk - mint ők hitték vagy állitották tudni.</p>
					<p>Fel! - kiáltott Rózsa Dániel: gyujtsatok gyertyát!</p>
					<p>Miután Tóth Örzse némi motozás után egy darabka fagyugyertyát meggyujtott, Rózsa
               Dániel erélyes hangon folytatá: az én hatalmam ollyan, hogy ha valaki, ugy én meg
               tudlak menteni titeket, ha a nemes tanács nyomotokba akad.</p>
					<p>Ellenben, ha akarom, semmi névvel nevezendő vallomástok nem fog használni; nem fogtok
               senkinek másnak mint magatoknak árthatni, és csak azok és annyian közületek, kiket és
               a hányat én akarok, fognak a máglyára kerülni. - Azért tudjátok meg, hogy
               mindnyájatokat csak egy menthet meg - feltétlen engedelmesség, mert én vagyok a sátán
               főkapitánya s én parancsolok mindnyájatoknak!</p>
					<p>E szavakra Tóth Örzse s utána a többiek kiáltottak: legyen minden ugy, miként azt
               nemzetes uram parancsolni és elrendelni fogja, mi engedelmeskedünk.</p>
					<p>Halljátok tehát, a mit mondani akarok: ez órától fogva minden holnapban egyszer, hold
               töltekor, péntek napon, meg fogtok itt annyian jelenni, a hányan csak jöhettek, hogy
               kiadjam nektek parancsaimat. - Vigyázók legyetek! mert a tanács és főleg Szöregi
               Zakariás ügyvéd régen nyomoznak benneteket s ha eddig semmi sem történt ellenetek,
               oka az, hogy én akadályoztam a hatóság fellépését. Nem vagytok sem elég eszélyesek,
               sem óvakodók s mindent ugy cselekesztek, hogy az egész város tudja, - ennek nem
               szabad többé történni!</p>
					<p>Igaz, igaz, mormogták a némberek.</p>
					<p>Ugy van - szólt Tóth Örzse: vannak köztünk elegen, kik avval is dicsekednek, a mit
               nem tudnak, s ahhoz is fognak a mihez nem értenek; vannak, a kik ha megharagusznak,
               fenyegetődznek, aztán ha a szerencsétlenség bekövetkezik, mindenki őket vádolja.</p>
					<p>Vigyázz jól, Tóth Örzse, mond Rózsa: hogy az, a mit mondottál, magadra nézve meg ne
               történjék, mert könnyü valamivel dicsekedni, mi hatalmatokban nincsen, de nehéz ám
               aztán az igazság kezét feltartóztatni, ha saját vallomásaitokból hozza az itéletet
               fejeitekre.</p>
					<p>Főleg neked, Banda Kati, gondod legyen arra, hogy mikor e helyen megjelentek, ez a
               legnagyobb óvatossággal, éjfél után történjék s hogy ezen összejövetelekről senki se
               tudjon semmit.</p>
					<p>Szerencsére, hogy e helyet kivületek csak én ismerem, s a mult napokban csak azért
               hoztam egy éji őrt, kit véletlenül az utczán találtam, hogy őt a rejtek nem
               létezéséről meggyőzzem. - Nekem azt a sátán maga kijelelte s felfedezte. - Később, ha
               minden el leend rendezve, ha egyenként tudandom hányan vagytok Szegeden boszorkányok,
               akkor majd valami más rejtettebb gyülhelyről fogunk gondoskodni.</p>
					<p>Mit kell addig cselekednünk? mond Tóth Örzse, ki most már sokkal alázatosabb volt,
               mint a jelenet elején.</p>
					<p>E kérdés után s látván, hogy Rózsa Dániel a felelettel kissé időzik, folytatá: Nem
               lenne-e okosabban, ha a helyett, hogy itt Jancsóné asszonyomnál összegyülünk,
               egyenesen a Gellérten vagy valami keresztúton tartanók gyűléseinket?</p>
					<p>Nem, Tóth Örzse: ollyan helyeken a sátán nem szokott tanácskozni, hanem parancsokat
               osztani, mulatni és vigadni. Tudjátok magatok, hogy oda ezrek és ezrek gyülnek, a
               világ minden szögletéből, ott tehát sem idő, sem alkalom gyülésezni. - A fő dolog az,
               hogy a sátánnak, ki még egyszer meg fog itt idézetemre jelenni, részletesen jelentést
               tudjunk hiveiről tenni, s neki megmondani, hányan vannak azok, kik őt Istenként
               imádják, azért a jövő gyülésen elő fogjátok nekem minden szegedi boszorkány és
               boszorkánymester nevét mondani, hogy jelentést tehessek urunknak, a sátánnak.</p>
					<p>Meg fog a sátán ujra jelenni, folytatá Rózsa Dániel szigoru hangon: hogy azokat, kik
               ellenem valaha vagy tettel vagy szóval vétenek, megsemmisitse; azoknak pedig, kik
               engedelmesek és hallgatni tudnak, jó és fényes helyet készitsen el országában s itt
               e földön is segitse, a mennyire lehet, a nélkül hogy az szemet szúrjon; sőt ha
               máglyára kerülnének is, őket kicserélje, mielőtt a láng fejük felett összecsap.</p>
					<p>E pillanatban Rózsa Dániel elfujta a gyertyát, azután felkiáltott.</p>
					<p>Agla - agla - agla - szadai - szadai - szadai - tetragammaton, szadai tetragammaton,
               Otheos tetragammaton, szadai - szadai - szadai jelenj meg!</p>
					<p>Ezen ördög-idézetet nehány másod percznyi szünet követte, melly alatt a boszorkányok
               behunyván szemeiket, félelmükben a földre borultak, - azután egy durranás hangzott,
               melly e sötét boltozatot látszott megingatni s jövő pillanatban a rejtek oldala
               felnyilt, miként azt először láttuk.</p>
					<p>Rögtön azután a sátán jelent meg lángszin koronával fején, vérvörös palástban, mig
               hosszu farka gombolyagot képezett lólábainak körmei mellett.</p>
					<p>Esküdjetek! szólt Rózsa Dániel hatályos hangon: hogy nekem mindenben engedelmeskedni
               fogtok. - A boszorkányok reszketve emelték fel fejeiket, ijedve meresztvén pillanatra
               szemeiket a látványra, s behunyván megint.</p>
					<p>A sátán megmozdult, mintha súlyt akarna Rózsa Dániel szavainak adni s a boszorkányok
               remegő hangon kiáltottak: esküszünk!</p>
					<p>Esküdjetek! szólt a férfiu ujra még hatályosb hangon: hogy nevemet sohasem fogjátok
               megnevezni, akármi is történjék veletek, s hogy azt még a kinzópadon sem engeditek
               kicsikartatni magatokból, ha akarjátok - hogy a lángok közől mentve legyetek.</p>
					<p>E felszólitásra a sátán még élénkebb mozdulatot tőn, mintha megrázta volna magát s a
               világ karajszélén még pár ördög főt s vasvillák három ágait lehetett látni.</p>
					<p>A boszorkányok félholtan az ijedelemtől rebegték ujra: esküszünk!</p>
					<p>E szavakra a sátán eltünt s mindnyájokat mély setétség vette körül.</p>
					<p>Gyujtsátok meg a gyertyát! szólt a férfiu. Tóth Örzse, ki nem kevesebbé ijedt meg,
               mint a többiek, felvánszorgott a gyékényről, mellyen hevert, s nem sokára a kénszál a
               hamu alatti parázsban lángot vetett s ezután a gyertya meggyujtatván, ujra azon
               kétes, kisérteti derüt árasztotta, mellyben láttuk már e setét hézagot.</p>
					<p>* * *</p>
					<p>Minő nyilvánitásokat tett Rózsa Dániel a boszorkányok előtt; miként intézkedett, hogy
               mind azoknak neveiket s tartózkodási helyeiket megtudja, kik boszorkánysággal s
               kuruzslásokkal foglalkoztak; miért akarta, hogy az egész ördögi czimboraságot
               megismerje, - mint szintén, mit kellessék a sátán megjelenéséről tartanunk? - nem
               maradand végig titok előttünk.</p>
					<milestone n="2" unit="endSubChapter"/>
				</div>
				<div type="chapter">
					<head> A NYILVÁNULÁS. </head>
					<p>Ha elmondottuk mind azt, mi történetünkre vonatkozással, annak jó és bal esélyeire
               befolyással birt, mig Ágota és Regina gyermekek voltak: ideje, megközelitnünk azon
               éveket, mikor - Szlatinay közlései szerint, Futaky Ferencz - egyszerre és váratlanul
               lemondott minden szigorról s velök ugy bánt, miként mindig kellett volna.</p>
					<p>Szeged ez időben nem volt már olly terjedt város, mint a régi királyok korában. -
               Dorosma és szent Mihálytelke elszakadtak tőle, miként a gazdag emberektől a hizelgők
               uszálya, ha vagyonuk gyérül s asztalukon kevesebb tál párolog. Ha egykor az alföldi
               város - rendre magához kezdte ölelgetni a közeli telepeket, eseményeink korában
               eléggé összeszorult arra, hogy még kisvárosiabb szinnel s hajlamokkal birjon, mint
               egykor.</p>
					<p>Nem hiányzott e hajlamok közt a kiváncsiság, ezen oldalsarja a mindentudási vágynak,
               e kis morzsája a bölcseség kövének, melly a helyett, hogy miként ez, valódi
               mindentudást adna, - több tudást adott néha a valónál.</p>
					<p>Igy könnyen meglehet, hogy mind abban is, a mi Futaky Ferencznek vélt vagy fogadott
               leányai iránti ujabb alkalmazásáról mondatott, több vagy kevesebb volt a valónál.</p>
					<p>Ha egyik ugy okoskodott, hogy az ember minden hét évben megváltozik, s igy Futaky
               uram is - bár kissé későn - szelidebb ildényeket kezd felvenni; mások azt hitték,
               mikép a leánykákra valódi szülőikről talán egy kis örökség esett, s igy a fösvény
               Futaky, nem kelletvén a magáéból költeni, megtágitotta erszénye korcsát stb.</p>
					<p>A mi sejtelmünk, vagy hogy hirlapi modorban szóljunk - a mi versiónk a következő.</p>
					<p>Futaky Ferencz, mikor a leánykák a 15 évet elérték, s valami benszülött gyöngédség
               okozá, hogy egyszerü öltönyeikben is olly csin és izlés uralkodott, melly nem engedte
               egészen hatás nélkül elveszni a természettől nyert bölcsőajándokot, - értjük ama
               rendkivüli szépséget, mellyről már e lapokban emlités tétetett, - mondjuk - ekkor
               Futaky Ferencz már koros ficzkó volt.</p>
					<p>Ám de az előhaladott kor nem óv meg mindenkit a bohóságoktól, s azon uri ember, ki
               egyszer állitotta, mikép ha megifjadnék - 60 éves volt a jámbor - alig ha nem követne
               el tapasztalásai segedelmével még több esztelenséget, mint a mennyi már - mint sok
               más becsületes embernek - rovására jegyezve volt - sokkal igazabbat mondott, mint
               maga hitte.</p>
					<p>Futaky tehát azt kezdette észre venni, hogy kis sógorasszonykái napról napra szebben
               fejledeznek, s meg volt némileg lepetve az által, miként történt, hogy ő, kinek
               kertjében két illy paradicsomi virág fejlett ki, csak most kezdi észre venni, minő
               kincscsel bir.</p>
					<p>Ha Futaky taglalgatásaiban s észleléseiben e ponton megáll, nem lehet kifogásunk
               ellene; de a koros ur tovább ment andalgásaiban s ugy vélekedett, hogy semmivel sem
               tehetné egyikét vagy másikát e hölgyeknek szerencsésebbé, mintha ő, a még ép - és
               saját véleménye szerint - jó kinézésü férfiu, az e czélra választottat kezével, s a
               mi ezután jő - vagyonával boldogitná.</p>
					<p>Már mennyi része volt ebben a koros ur önzésének, nem vizsgáljuk, de annyi igaz, hogy
               olly nagy eszméjével birt a boldogságnak, mellyet ez által az árvák egyikére
               halmazand, mikép semmi egyéb nem aggasztotta - csak a választás.</p>
					<p>Ez nem volt csekély feladat, s minő utógondolat vezérlette őt, midőn végre a szép
               barna Ágotánál állapodott meg, nem tudjuk megfejteni.</p>
					<p>De hogy ez igy volt és nem másként, mindenből gyanitnunk kell, a mit eddig
               fülhegygyel hallottunk.</p>
					<p>Azt hisszük tehát, hogy a két hajadon Futaky uram ez eszméjének köszönhette sorsa
               változását. Atyjok - ekkor még atyjoknak hitték és nevezték - a macska-tánczot a
               forró kása körül avval kezdette meg, hogy mindkettejöket kimosdatta a szennyből s
               aztán nem csekély meglepetésükre mint sógor lépett fel, nyugdijra tévén a mogorva és
               zörgő atyát.</p>
					<p>Ha azonban Futaky uramnak jó szemei voltak, másokéin sem nőtt hályog, s különösen két
               ifjat tudnánk megnevezni, kik nagyon sűrűn kezdettek Szegeden mutatkozni; pedig nem
               voltak oda valók s az előtt ritkán lehetett őket ott megpillantani.</p>
					<p>De hogy velök mielébb megismerkedjünk s megtudhassuk - ki lőn a versenyben a sors
               által kegyeltebb, ők-e, vagy a koros Seladon, előtérbe kell a Mártonváryakat
               vezetnünk.</p>
					<p>Történetünk elején a többes számban emlitettük a Mártonváryakat s valóban, Évának -
               Felsenthalnénak atyján, Istvánon, kivül, a család más és nehány tehetős tagból állt,
               megtartván egyébiránt a családi jelleget.</p>
					<p>Mártonváry Zsigmond, az elébb emlitettnek unokaöcse, egy volt azok közül, kiket a
               vidékben, mint vendégszerető s rendezett gazdasággal biró embereket, legtöbbször
               emlegettek.</p>
					<p>Mártonváry Zsigmond és István családjai közt mindig jó egyetértés volt, s főleg az
               utóbbi időkben, mikor rokonukat annyi csapás érte egymás után, miként arról már
               emlitést tettünk, Zsigmond mint jó és tettleg résztvevő rokon tüntette ki magát. - E
               részvétre szellemileg is nagy szükség volt; mert bár Mártonváry István jól férjhez
               adta többi leányait, s maga és neje, egészségesek voltak: Évának iszonyu vesztesége,
               s az aránylag súlyos károk után, mellyek őket érték, baljóslatú, végzetes bánat
               terült el az egész háztartáson. - Mint kiken átok nehezkedik, valami határozatlan,
               mindig háttérben leső félelem fogta őket körül, mint ha ennyi veszteséget irtózatos
               vég catastrophnak kellene követni.</p>
					<p>Mártonváry Zsigmond előitéletektől ment, egyszerü falusi ember volt s nem csüggedett
               el egy könnyen sem maga, sem másokért; - azért házában a régi jó kedv és derültség
               uralkodott.</p>
					<p>Azon mértékben, mellyben István házánál leányainak férjhez menetelük után gyérültek a
               vendégek, növekedett ezeknek száma nála, hol nem voltak ugyan szép hajadonok, de
               igen, eleven ifjak, tele életkedvvel s életörömmel, kiket barátjaik ritkán hagytak
               magukban.</p>
					<p>E két ifju neve Endre és Jenő. Nincs okunk a titkolódzást tulfesziteni; azért magunk
               melegitjük itt fel emlékezetét azon éjnek, hol az üldözött Ágota ajkairól a
               legválságosb perczben - e két név röppent el. - Bár sok Endre és Jenő lehetett
               Szegeden és vidékén, alig csalatkozunk, ha Mártonváry Endrét és Jenőt hiszszük
               azoknak, kiket Ágota megnevezett. - Ezt hinnünk annál megbocsájthatóbb, mivel Endre
               és Jenő valami ünnepély s ezt követett tánczvigalom alkalmával először pillantván meg
               a két Futaky leányt, azóta semmi alkalmat el nem mulasztottak őket láthatni.</p>
					<p>A latin - rara concordia fratrum - bennök merőben megczáfolta magát, mert a két ifju
               közt a legbensőbb egyetértés uralkodott.</p>
					<p>Nem csak jó testvérek voltak, hanem a legjobb pajtások és czimborák, s ollykor - a
               balga fiatalságnak szivesen, sőt irigylettel megbocsájtható bohóságai közben jó
               czinkos is volt a két jeles fiu.</p>
					<p>Nemde legkellemesb visszaemlékezéseinket épen e bohóságok képezik; mig nemegyszer ugy
               nevezett komoly és bölcs cselekedeteink, mint fokonkinti kiábrándulásaink s
               csalódásaink setét jelkövei, meredeznek előttünk a visszahozhatlan multból.</p>
					<p>Mártonváry Endre és Jenő barátsága közmondássá vált a vidékben.</p>
					<p>Szegeden jól ismerték őket, minden tréfára, minden mulatságra kész, széles jó
               kedvükben. Főleg a szép polgár leánykák, kik azonnal ajtók, ablakok elé siettek, ha a
               két vakmerő lovas végig robogott a poros utczákon - egész köblös földet uszállyá
               olvadva söpörvén maga után.</p>
					<p>Már a legelső alkalommal midőn a két ifju, a Futaky leányokat szinről szinre látván,
               visszatért szülőihez, nem tudott elég szót találni dicséretükre. Alig végezte be
               Jenő, azonnal rágyujtott Endre, s alig engedett Endre egy kis rést bele szólni
               beszédébe, azonnal ráhuzta Jenő - nagyban pedig!</p>
					<p>Szülőik nem láttak semmi helytelent e dicséretben s nem mondottak ellen annak.</p>
					<p>A két ifjunál azonban a dolog öntudatlanul bár, komolyabb volt, mint magok hitték, s
               ellenállhatlan vágyat éreztek minduntalan visszatérni Szegedre, hogy a Futaky
               leányokat, bár csak a féltények mögött láthassák.</p>
					<p>Egy farsangi ismeretséget tovább fűzni a mindennapi dolgok közé tartozik, s az ifjak
               nem sejtettek semmi nehézséget ebben; de már azon körülmény, hogy minden héten
               párszor látták őket a szegediek Futaky háza előtt fel s alá lovagolni, a nélkül hogy
               abba belépnének, tanuskodik az ismeretség további folytatásának nem legfényesebb
               eredményéről.</p>
					<p>Valóban Endre és Jenő, ha itt-ott véletlenül találkoztak is a Futaky hajadonokkal, ha
               velök pár szót váltottak is, azon kérdésre, ha meglátogatják-e őket? - előbb kitérő,
               később minden indokolás nélkül tagadó választ nyertek.</p>
					<p>Mi okozta ezt - miért lőn épen két olly csinos, jól nevelt és tehetős szülőktől
               származott ifjunak azon házhozi járás megtagadva, hol eladó leányok voltak: ezt az
               ifjak nem tudták vagy inkább nem akarták maguknak megfejteni; hiuságuk pedig nem
               engedte ezt elpanaszolni szülőik előtt, kik nem egyszer enyelegve vonatkoztak gyakori
               látogatásaikra a szives alföldi városban.</p>
					<p>Hogy e látogatásoknak czélja nem egyéb, mint a két Futaky hölgy, ennek eltalálására
               nem sok jósszellem kellett; mert Szegednek minden egyéb előnyei mellett - sértés
               nélkül mondhatjuk,- hogy főleg nyári és tavaszi hónapokban ott abban, mit a fiatalság
               mulatságnak nevez, nagy hiány volt, legalább azon időben.</p>
					<p>Egy illy sikeretlen lovaglás után a szülői házhoz érkezvén vissza, a két ifju
               kedvetlenebb volt a szokottnál.</p>
					<p>Egy tágas, egyszerüen butorzott szobában látjuk őket gyertyagyujtás után szülőik
               társaságában.</p>
					<p>Mártonváry Zsigmond s neje is jóval meghaladták a negyven évet. Igen tisztes pár volt
               ez s mindkettőn látszott, hogy jobb napokban, mikor még román közmondás szerint, el
               nem haladt a vén asszony a kalácscsal, nem egy szem állhatott meg rajtok.</p>
					<p>A két ifju tanuskodhatott ezen utóbbi állitásról; mert Endre inkább atyjához, Jenő
               pedig anyjához hasonlitván, kiállták termet és arcz tekintetében az akonát bár hol.
               Mind a két ifju barna volt, mindkettő eleven kék szemmel birt, a különbség csak a
               vonásokban létezett.</p>
					<p>No fiam! szólt az öreg Mártonváry, miután a társalgás előbb közönös tárgyakról elég
               csökönösen folyt, azután pedig egészen fennakadt - mintha ketté metszették volna, -
               no fiaim, mit csinálnak a szép Futaky leányok?</p>
					<p>Alkalmasint otthon ülnek s az olvasót mondják vagy fonnak, felelt Endre boszusan.</p>
					<p>Az olvasót mondják? szólt Mártonváryné. Én sohasem hallottam, hogy az öreg Futaky
               Ferencz olly ájtatos ember lenne s leányait vagy rokonait olly ájtatosan nevelné.</p>
					<p>Sőt, tevé hozzá a mindig derült házi ur: épen ellenkezőt tudunk róla vagy - tud a
               világ.</p>
					<p>Ellenkezőt? kérdé Jenő, ki le nem ült volt, mint a többi, kiváncsian.</p>
					<p>Nincs különben, felelt Mártonváry. Futaky uram körülbelől - 56-57 éves. Igaz, hogy a
               kort nem lehet eltagadni; mindig megszántja az a jelbarázdákat, de mind a mellett
               Futakyt alig ha valaki 45 évesnek is tartaná. Épebb embert én legalább sohasem
               láttam, s ha amugy neki pödörné bajuszát, még elmehetne leányt kérni hol sok van,
               kérő pedig kevés. Ezt csak azért emlitem, hogy ne csudálkozzatok, ha ezen ember még
               alig 10 évvel ez előtt ugy változtatta a szeretőket, mint más keresztény ember a
               naptárt. Ez oka, hogy fiának szerencsétlen esete s miután második nejét is
               elvesztette, nem házasodott meg harmadszor is.</p>
					<p>Sok mindent beszélnek róla Szegeden, mond Mártonváryné, de pletykaságokra mit sem
               kell adni, egyet azonban megjósolhatnék nektek, jó fiaim.</p>
					<p>S mi lenne az? kérdé a két fiu élénken.</p>
					<p>Az, felelt a nő, hogy Futaky sohasem adná egyiteknek is rokonait.</p>
					<p>Nem adná! szólt nevetve Endre, ki lassanként visszanyerte szokott derült hangulatát:
               gondolom, erre főleg az kellene, hogy megkérjük őket - ez pedig nem történt.</p>
					<p>S nem is történnék, tevé hozzá Jenő, anyja kezét vonván ajkaihoz, - kedves jó
               szülőink tanácsa nélkül.</p>
					<p>Édes fiam, mond atyja, ha feleség kell, tanácsoljatok magatoknak, ez a ti dolgotok;
               egyébiránt a két leánykáról eddig csak jót és dicséretest hallottam, nem látnék semmi
               kifogást a dologban, bár megvallom, Futaky uram nem tartozik azon rokonszenves
               emberek sorába, kikkel rokonságba vágynék lépni. Nőm eltalálta az ügy bibéjét fiaim.
               Futakyról én sem hiszem, hogy valaha illy szövetségbe beleegyezzék.</p>
					<p>Már mi ellenvetése lehetne Futaky uramnak? mond Endre, felvetvén ajkát s megpödörvén
               sugár barna bajuszát: Az a régi dolog fiáról? - bizony ennyi idő óta kihülhetett
               volna a boszu keblében. Aztán mi közünk nekünk s drága szülőimnek avval, a mi
               rokonunk, István, körében történt!</p>
					<p>Van mit az ember sohasem feled, fiam Endre! mond Mártonváryné; s én ha az illy tartós
               gyülölséget mint jó keresztény nem hagyom is helyben, nem tagadom, hogy a hidegséget,
               mellyet Futaky a Mártonváry név ellen érez, nagyon is jól megfoghatom; bár a sors
               eléggé megboszulta fiának halálát, s szegény Éva mind e mai napig nem tud egészen
               magához térni.</p>
					<p>A két ifju az utóbbi szavak után elhallgatott, azután Jenő egyszerre felkiáltott. Ej,
               drága szülőim, a gyülölség nem tarthat örökre, aztán két olly szép leányka, minőt az
               alföld még nem látott - - megérdemlené -</p>
					<p>Bolondságokat elkövetni? vágott közbe Mártonváryné. Ennek egyátalában nem látnám
               szükségét, Jenő fiam. Istennek hála, egyéb sincs több Magyarországon mint szép leány;
               két olly fiu, mint ti, nem szorult arra, hogy Szegeden tul ne merjen menni leányt és
               háztüzet látni.</p>
					<p>Van-van leány a mennyi csak szivnek, léleknek kell, drága anyám, szólt Endre, miután
               Jenő elhallgatott: de nincs több Futaky Ágota széles e világon.</p>
					<p>És Regina! tette hozzá Jenő hévvel, mintha roszalná, hogy bátyja Ágota nevét mondta
               ki először.</p>
					<p>* * *</p>
					<p>Most egy igen nevetséges jelenet keletkezett, mellyet alig ha ugy le birunk irni,
               hogy annak egész bohózatos valóságát elő tudjuk tüntetni.</p>
					<p>Alig hangzott el Ágota neve Endre ajkairól, midőn Jenő bátyjához rohant, mintha fel
               akarná dönteni. Endre Jenőre meresztette szemeit, de ez nyakon fogta őt s annyira
               össze vissza ölelte, hogy szülői meg nem foghatták, minő kicsattanása a testvéri
               szeretetnek kapta meg őt, hogy azt épen most s minden előzmény nélkül illy hatályosan
               s bohó modorban nyilvánitsa.</p>
					<p>A jelenetben a legnevetségesebb az volt, hogy Endre maga sem tudta, mi érte utól
               Jenőt, s azt hitte, hogy öcscse megtébolyodott. De evvel nem volt még Jenő
               magasztaltsága befejezve; alig fejtekezett ki Endre karjai közől, el kezdett ugrálni
               és tánczolni, mintha ez uttal csak ugyan némi szállás-változtatás történt volna a
               felső emeletben, t. i. saját vidor ifju fejében.</p>
					<p>A két szülő és Endre magokhoz térvén első bámulásokból, hahotára fakadtak Jenő urnak
               e rendkivüli nyilatkozmányain, mig végre az öreg ur szóhoz jött, az asztalra csapott
               öklével s félig nevetve, félig boszusan felkiáltott: Jenő fiam! eszed ment-e el!
               tatár tánczot jársz, mi lelt egyszerre, mintha a kolumbáczi legyek kergetnének?</p>
					<p>Jenő megszünt végre ugrálni s megállván - felkiáltott: kedves atyám! Isten látja
               lelkemet, sok jó órát leéltem szelid házi egünk alatt, e kedves-kedves szülői háznál,
               de jobb kedvem sohasem volt!</p>
					<p>És miért olly hirtelen, illy rögtön? kérdezte anyja, kinek kedélyére jó tevőleg
               hatott, a mit fia mondott.</p>
					<p>Hát neked, Endre, nincs illy jó kedved mint nekem? kérdé Jenő, anyja kérdését felelet
               nélkül hagyván.</p>
					<p>Nekem, mond Endre csudálkozva, nekem sincsen épen rosz kedvem, de hát miért lenne
               illy rendkivül jó - épen most! - - Itt egyszerre fenakadt Endre, azután mintha valami
               uj eszme ragadná meg, ő is neki rohant Jenőnek, össze vissza ölelte s miután Jenő ezt
               hasonló szivélylyel és rohamossággal viszonozta, a két ifju forgatni kezdte egymást,
               mintha tánczba akarna kerekedni.</p>
					<p>Isten bizony langaust járnak, mint a német tiszt urak! mond Mártonváry, meg nem
               foghatván, mi szállt egyszerre a két ifjuba.</p>
					<p>Most már semmi baj! kiáltott fel Jenő.</p>
					<p>Most már minden jól van! kiáltott fel Endre.</p>
					<p>Miénk a világ! szólt Jenő.</p>
					<p>Miénk a világ! ismételte Endre.</p>
					<p>Fogtok-e már egyszer szólni, gaz fiúk! riasztott rájuk tréfás haraggal Mártonváry;
               bizony még az egész házat felforgatjátok.</p>
					<p>Miénk a világ! kiáltott a két fiu.</p>
					<p>Eddig is tiétek volt! mond Mártonváryné, s mindnyájunké Isten kegyelméből.</p>
					<p>Enyim Ágota! mond Endre.</p>
					<p>Enyim Regina! viszonzá Jenő.</p>
					<p>Ah! mond Mártonváry, elővevén pipáját s lassan megtöltögetvén. Ez tehát a világ
               számotokra, drága fiam uraim! és mi többiek hol maradnánk?</p>
					<p>A két fiu nevetett, látszott, hogy uj öröm szállta meg őket, hogy valami kő gördült
               le sziveikről.</p>
					<p>Mártonváryné csóválta fejét: bohó két fiu vagytok, drága szülötteim! szólt azután
               kedélyes hangon: de hogy miért és miként legyen Ágota a tiéd, kedves Endrém, Regina
               pedig a tiéd, kedves Jenőm, s hogyan jöttetek ezelőtt 5 perczczel e nevezetes
               felfedezésre?, ezt az én csekély bölcseségem meg nem foghatja.</p>
					<p>Kedves anyám! szólt Endre, ne nehezteljen reánk, szerelmesek vagyunk, nem nagy vétek
               22-23 évvel; kedves atyám is szerelmes volt - -</p>
					<p>És minő! szólt közbe az öreg Mártonváry, állásba tevén magát.</p>
					<p>Mártonváryné nevetett. Jól van, mond, és tovább, halljuk mit szándékozik fiam uram a
               példálódzásokból és czélzásokból levonni saját előnyére!</p>
					<p>Szerelmesek vagyunk mindketten, ismétlé Endre.</p>
					<p>Fogtok-e már szólni? vágott közbe Mártonváryné: szép ujság! mintha nem tudnám
               régen.</p>
					<p>Igen de, mond Endre: e mai napig nem tudtam, Jenő mellyiket szereti a Futaky leányok
               közől. - -</p>
					<p>Mint szintén én sem, kedves anyám, mellyik tetszett leginkább Endrének a kettő közől
               - tette hozzá Jenő.</p>
					<p>Nem tudtátok? mond a nő.</p>
					<p>Féltünk erről szólni, mond Endre: mindig csak a két leánykát emlegettük, dicsértük,
               magasztaltuk.</p>
					<p>S miért nem szóltatok? miért féltetek és most egyszerre nem féltek?</p>
					<p>Mert attól tartottunk, hogy mindkettőnknek egy tetszik, mond Jenő. Én azt hittem,
               hogy a ki Reginát látta, annak nincsen szeme Ágotára.</p>
					<p>Én pedig, mond Endre azt, hogy a ki Ágotát látja, akár soha se lásson más leányt.</p>
					<p>A gyöngéd kimély - e pár felkiáltásban tökéletesen jellemzi a két remek fiut.</p>
					<p>Megálljatok csak! holtig tanul a pap, mond Mártonváry. Egyet fejtsetek meg nekem:
               miként világult fel egyszerre agyatokban, hogy egyik Ágotát, másik Reginát
               szereti?</p>
					<p>Nem tudom, mond Jenő: mikor Endre Ágotát kiáltotta ki legszebb leánynak a világon,
               egyszerre ugy tetszett nekem, mintha nagyot lőttek volna fejemben.</p>
					<p>Nekem pedig, mikor Jenő kérdezte, ha nem örülök-e én is, mintha csak egy toronyfedél
               vetett volna lángot.</p>
					<p>Fiam! mond Mártonváry hahotára fakadva, ez eddig igen jól van - - csak aztán - - de
               miért rontsam el kedveteket!</p>
					<p>Mondja ki, uram atyám, minden gondolatát, biztatta Endre.</p>
					<p>Ez megtörténhetik, viszonzá Mártonváry, miután a két fiu ujra helyet foglalt, még
               pedig örömtől sugárzó arczokkal. - A mint mondtam már, nekem szerelmeskedéstek ellen
               nincsen kifogásom s az oltárig még hosszu az ut.</p>
					<p>Miért? kérdé Endre.</p>
					<p>Miokon? kiáltott fel Jenő.</p>
					<p>Majd meghalljátok, felelt atyjok, - csak béketürés. - Futaky egyiteknek sem adja
               rokonait, erre fogadást ajánlok nektek; még kevesebbé pénzes ládáit, mert gyermekei
               nem lévén, alkalmasint két ángyacskája öröklendi vagyonát.</p>
					<p>Tudja ezt, uram atyám, bizonyosan? kérdé jókedvüen Endre.</p>
					<p>Legalább a legbizonyosabban hiszem tudni.</p>
					<p>Az az, hiszi uram atyám, mond Endre, mert ki valamit hisz tudni - a két eszme együtt
               meg nem férvén - egyszerűen csak hiszi azt, attól pedig a tudásig hosszabb az ut,
               mint a szerelemtől az oltárig. Ne rontsa, kedves atyánk, jó kedvünket! - Mit
               gondolunk mi a pénzes ládákkal! Elég annyi, hogy kedves szülőinknek két olly menye
               lesz, minő nincsen tiz megyében körülünk. Aztán ha a leánykák szivét megnyerjük, a
               többi a mi gondunk, csak el nem veszi Futaky uram maga őket nejül.</p>
					<p>Az sem lehetlen! de nem elegyedem dolgotokba, eddig még azt sem tudjátok,
               megtetszettetek-e a leányoknak, s ha nem egyitekbe szerelmes-e mind a kettő?</p>
					<p>Például belém! mond Jenő.</p>
					<p>S miért nem belém! veté közbe Endre.</p>
					<p>Én Reginát neked engedem, folytatá Endre.</p>
					<p>Én pedig Ágotáról mondok le számodra, felelt Jenő.</p>
					<p>A szülők nevettek, mert mind az, a mi történt és mondatott, olly derült hangon s olly
               vidámon nyilatkozott, hogy az egész társalgás inkább valami hosszan űzött tréfához,
               mint komolyan tárgyalt ügyhöz hasonlitott.</p>
					<p>A fiúknak azonban igen komoly szándékuk volt, s illy fiatal korban nem sokat törődtek
               a nehézségeken, ha a mit ifju képzetük remélt, azt majdnem valóságnak hitték - ezen
               senki sem fog csudálkozni. - Aztán - már abból is, a mit eddig tudunk, ugy látszik,
               hogy a fiúk nem hevertek s a leánykák sem voltak teljes homályban az égés felől,
               mellyet szemeik szikrái lobbantottak a két ifju szivében.</p>
					<p>Endre és Jenő elbucsuzván szüleiktől, az egész éjet átvirasztották, csak akkor vevén
               észre, hogy le is kellene feküdni, mikor már hajnalodott, volt tehát elég idő
               tanácskozásra. A mi választottaik viszontválasztását illeti, alkalmasint meglehetősen
               tisztában voltak ez iránt, mert ha az ajkak hallgattak, a szemek 22 és 17 évvel nagy
               ékesenszólással birnak.</p>
				</div>
				<div type="chapter">
					<head> DANIEL RÓZSA, MAGUS, PRINCEPS ET MAGISTER SAGARUM, SUPREMUS CAPITANEUS SATANAE. </head>
					<milestone n="1" unit="startSubChapter"/>
					<p rend="head"> I. </p>
					<p>Évek teltek el Rózsa Dánielnek talányos czélu, de a tudatlan s babonás boszorkányokra
               nézve elhatározó hatásu megjelenése óta ama földalatti rejtekben.</p>
					<p>Láttuk Rózsa első megjelenésekor Banda Kati romlakában, s mikor Örzsi olly csudáson
               eltünt, hogy az öreg ur szemei a boszorkányhirű nő szobájának szögletében egy tárgyra
               voltak függesztve, mintha ott valami reá nézve kivánatost fedezett volna fel,
               emlitettük, hogy vonásain öröm villant át, s ki nem kerülhette figyelmünket elfogult
               sietsége, mikor Mátyus uramat távozásra szólitotta fel.</p>
					<p>Azután a mi később történt, t. i. megjelenése a boszorkányok éji összejövetelén;
               nincs kétség benne, hogy Rózsa Dániel Banda Kati szobájában azon titkos lejárást
               fedezte fel, mellyen át Örzsinek távozni kellett, ha csak nem hiszszük azt, a mit ama
               babonás korban nem egy hitt, hogy a boszorkányok képesek voltak láthatatlanokká tenni
               magukat s másokat is szemfényvesztés által eltüntetni.</p>
					<p>Mátyus uramat pedig csak azért ügyekezett eltávolitni, mivel felfedezését senkivel
               sem akarta közleni, s miként később tanui valánk, egyedül használta azt, e rejteken
               át jutván - minden kétségen kivül - a kisérteti fonókába, hol mint a sátán
               főkapitánya lépett fel.</p>
					<p>Ha most - és tegyük hozzá - évek után, a már jóval öregebb, sőt agg férfiut
               felkeressük s e látogatásra épen azon pillanatot választjuk, mikor a hasonlóul jóval
               korosabb Banda Katit házának kapujába belépni látjuk, ezt azon megbocsájtható
               kiváncsiságból teszszük, ne talán valamit megtudni a viszonyról, melly Rózsa és a
               boszorkányok, mint szintén az ugy nevezett boszorkány-mesterek - principes sagarum -
               közt létezett.</p>
					<p>E kiváncsiságot bennünk különösen azon körülmény idézte föl, mellyet már Szlatinay
               uramtól, mint akaratlan segédünktől s valódi bevezetőtől eseményeink tévegébe,
               emlitni hallánk: hogy t. i. - nehány évvel Futaky Sebestyénnek, Futaky Ferencz fiának
               és Rózsa Dániel unokájának, s egyszersmind a két, gyermektelen ház akkori vélt
               örökössének gyászos halála után, a Mártonváryak tetemes - ugy szólván - egymást
               követő károkat szenvedtek.</p>
					<p>Mik, ha nagyrészt a véletlen jelleget viselték, nem egyszer olly kitartók s
               megátalkodtak valának, mikép nem csuda, ha a vidékben rosz szándék eredményeinek
               tartattak; minket, - pedig, kik a viszonyok szálait kezeink közt tartjuk s
               személyzetünk jellemével tökéletesen ismeretesek vagyunk, azon közvetlen eszmére
               téritenek: ha e veszteségekben nem volt-e Futaky Ferencznek, a boszuálló
               természetéről ismert embernek, befolyása s következőleg Rózsa Dánielnek is -
               ipájának, - ki vele mindig a legjobb szövetségben, talán czinkosságban élt, s kiről
               tudva volt, hogy Sebestyént nagyon szerette, s halála után, többször bőszülten
               nyilatkozott Mártonváryék, különösen Mártonváry Éva - gróf Felsenthalné ellen, kinek
               hűtlensége fosztott meg két családot örökösétől.</p>
					<p> Tiszteld az öregséget! Ez volt elve, ez kegyelete az ős kornak: - akkor, mikor a
               hószakállal, az arcz redőivel az ifjuság a tisztesen leélt életnek fogalmát kötötte
               össze, s az aggok hanyatló tagjai hasonlitottak a római rostrumokhoz, e viharhányt s
               kiküzdött maradványaihoz - a hős csatáknak. - Mint a tág koronáju tölgynek százados
               árnya alatt pihen a lankadt vándor: ugy keresett tanácsot, vigaszt, erőt a fiatalság
               ama nemes, szentesült öregségnél, melly élte minden évéhez egy nagy emlékezetet, egy
               kiküzdött tusát, egy szent szenvedést vagy kiábrándult örömet csatolt. Mikor a
               spartai ifju, felkelvén a szinkörben, egy öregnek helyt adott, az athenei nézőség
               tapsra emelte kezeit. Oh! ott az élet százszorozott élvei eltompitották már az aggkor
               iránti tiszteletet, melly az egyszerü szigoru Spártában még teljes erővel birt.</p>
					<p>A fiatal athenei a zöldöreg vagy sir felé hanyatló aggnak redőiben nem látta többé az
               élet vetésének mélyen szántott barázdáit, csak a hanyatló kort, az eltünt szépséget,
               a feloszlás intő szavát.</p>
					<p>Vágjátok ezen elnémberült, e felpiperézett ifjakat arczba! - ezt mondhatandá az
               ellenséges vezér, miként Julius Caesar mondotta hadnak edzett, férfias legióinak,
               mikor Pompejus kényes hada ellen indult, átlépvén a Rubicont.</p>
					<p>Hol e tisztelet nem bir többé erővel, ott a fiatalság maga fölött mondotta ki az
               itéletet, mert előérzeni látszik, hogy nem tiszteletre méltó öregséget fog érni.</p>
					<p>Ha illy gondolatok - s mondhatjuk - önkénytelenül merültek fel bennünk, oka az, hogy
               midőn eseményeink fonala Rózsa Dániellel vezet össze, a legöregebb férfiak egyikével
               Szegeden, ugy rémlik előttünk, mintha azon kegyeletből, mellyet magunk kiemeltünk,
               semmit sem éreznénk ezen emberrel szemközt; mintha valami ösztönözne kimondani,
               mikép, ha a becsülettel őszült haj, ha érdem és tevékenység közt nyert redők minden
               időben érdemesek a tiszteletre: nincsen émelyitőbb s hitványabb jelenet, mint az
               öregség, érdem nélkül, feledett multtal, vagy épen elkésett szerepében a hiuságnak -
               s mikor minden redője orczának egy elfecsélt, kidobott életévre emlékeztet.</p>
					<p>Aggasd körül tarka szalagokkal az ősz mausoleumot, vagy rakd az agg mohoson fekete
               épületnek ablakait tele piperetárgyakkal, nevetséget - néha boszankodást fogsz
               előidézni. Az első ékitésére egy koszoru elég, megujitva minden hervadásra; a
               másiknak legszebb éke a rajta borongó homály - az elviharzott multnak setét
               lehellete.</p>
					<p>Légy kénytelen, egy aggnak életében nemes jelkövek helyett bohóságok vagy épen
               gonosztettek lelettárát kiolvasni: ollyan lesz ez, mint mikor a kegyeletből emelt
               sirkőre rosz gyermekek torz képeket rajzolnak.</p>
					<p>Mielőtt Rózsa Dánielt megközelitnők, kisérjük Banda Katit, ki, mikép mondja volt,
               most nyitott be az öreg urnak, ez időben szegedi birónak, kapuján.</p>
					<p>Az ebédlőben, hová a némbert legelébb vezették léptei, egy puposhátu kisded férfiut
               pillantunk meg, kinek öltözete azonnal elárulta minőségét.</p>
					<p>Ez Petyko volt, Rózsa Dánielnek régi meghitt cselédje, alig tiz évvel fiatalabb
               nálánál s igy 70 éves vagy igen közel ahoz.</p>
					<p>Jó napot, Petyko uram! mond Banda Kati, nesz nélkül tevén be maga után az ajtót.</p>
					<p>Jobb is lehetne, Jancsóné asszonyom! viszonzá az inas, fel sem kelvén a székről,
               mellyen közel egy nagy zöld kemenczéhez ült, feltünően kaján orczát forditván a jött
               felé.</p>
					<p>No hiszen, nekünk sem osztották zsákkal a kalácsot, Petyko uram, mond a némber
               savanyu arczczal s rekedt hangon. - Egyedül találom-e a nemzetes urat?</p>
					<p>El van most foglalva, Jancsóné asszonyom, - kár annyiszor benyitni a házba.
               Béketürés! - rendre járják a bucsut; aztán talán nekem is megmondhatná, mi járatban
               van.</p>
					<p>A mit én mondani akarok a nemzetes urnak, nem fogom a kend orrára kötni, Petyko uram.
               - Jól látok én s tudom, hogy eddig is csak a korsó voltunk - mi, kik hittünk - Rózsa
               uram kezében, mellyel a vizre jár, mig eltörik! a korsó tudniillik, - de az, a ki
               viszi is eltörhetik ám! - Elég, ha a biró s tanácsos uraimék a város tehenét
               fejik!</p>
					<p>Ej-ej! ne zugolódjék, hugom asszony.</p>
					<p>Nem kell ám este gyertyagyujtáskor alkalmatlankodni.</p>
					<p>Bizony mondom a legtöbb gyertyát másokért égetjük, nem magunkért; az öreg ur arra sem
               ér rá, hogy vecsernyére menjen.</p>
					<p>Vecsernyére? ne bolondozzék kend, Petyko!</p>
					<p>Nem bolondozom, tiszta igaz, a mit mondok. Mióta szolgálom, még egyszer sem ért rá az
               egyházba menni, pedig minő szépen papol tisztelendő Páfrányi uram; ollyan a szája
               mint a biblia, ha táblája mézes kalácsból volna.</p>
					<p>Elhiszem azt, Petyko uram! hogy nem akaródzik a nemzetes uramnak az egyházba
               sétálgatni; no csak ne tegye magát, Petyko uram, mintha nem tudná, hányat szólt a
               kakuk! - Gondolom, azért, hogy olly ájtatosan pislog a mestergerendára, kend is
               többet ült a ló - vagy sárkányvázon, mint az egyházlóczákon.</p>
					<p>Jancsóné asszonyom! szólt Petyko haragra lobbanva: ha igy beszél, be nem eresztem a
               nemzetes urhoz, hiszen ha ott járnék, a hol mondja, láttuk volna egymást, gondolom,
               kend a Gellérten s a keresztutakon a szokott vendégek közé tartozik.</p>
					<p>E szavakra Banda Kati igen illetlen válaszszal felelt, mert száraz öklét
               összeszoritván, olly helyen adott Petykó uramnak egy hatalmas dúczot, melly őt
               termete hiányára emlékeztette, vagy inkább arra, miből a természettől többet nyert,
               mint kért volna, ha rábizzák. Azonban a méltányosság kivánja, hogy itt kijelentsük,
               mikép e nyilatkozat ököllel és hátulról a némber által olly szeretetre méltó
               tréfaszeszélylyel történt, hogy Petyko uramnak nem maradt egyéb hátra, mint azt rosz
               néven nem venni.</p>
					<p>A nő kedélyes rajongása, ugy látszott, kiengesztelte a pupos hátú emberkét, mert
               mindjárt a kapott ütés után elég nyájasan szólt: ugy tetszik, mintha csoszogást
               hallanék - igen - mindjárt bemehet kend is - aztán, gondolom, elég is lesz a
               tanácskozás estebédig, mert a sok őrködés miatt, Isten bizony, arra sem ér az ember,
               hogy egy italbort igyék.</p>
					<p>Petyko ur nem tévedett, mert alig telt el ez utóbbi panasz után pár percz s a mellék
               szobán át annak ajtajáig mindig hallhatóbbak lőnnek a csoszogó léptek, s nem sokára
               egy oldal ajtón át, szemközt a két érdekes személylyel, kiknek párbeszédét
               kihallgattuk, egy koros némber lépett be az ebédlőbe.</p>
					<p>Kend az, Jancsóné? szólt a jött.</p>
					<p>Én vagyok, Rózsáné asszonyom, viszonzá Banda Kati, egy kis beszédem volna a nemzetes
               urral.</p>
					<p>Rózsa Dánielné, mert ő volt, közönös tekintetet vetett a nőre, alkalmasint, megszokta
               az illy látogatásokat; azután egy másik ajtó felé intézvén lassu lépteit, hidegen
               szólt: Ott van - szinről szinre - és épen jó kedvében.</p>
					<p>Jancsóné billentett fejével s nem vévén Petyko uramról is több tudomást, egyenesen a
               kijelelt ajtó felé intézte lépteit. E rövid utközben - csak magától hallhatólag
               morogva s a távozó Rózsáné felé pislogva - szólt: Na hiszen, ha nekem jobban
               befűtenek valamikor, mint a hogy szeretném, ez sem fagy meg - a ki lelke van! -</p>
					<p>Ha - miként nincs okunk kétkedni - Rózsa uram Banda Katit s a Rózsa többi
               boszorkányhirü, s talán maguk által illyeneknek hitt embereket használta, ugy ő is
               kisebb arányban azon emberek egyike volt, kik a mult korból, sőt a legközelebbi
               multból reánk öröklött hagyományokban, mint saját kegyelmükből helyettesitett -
               gondviselés - akartak a nagy gondviselő ügyébe kontárkodni. -</p>
					<p>Jóban alig járt a jámbor, de bár mi volt czélja, egy nagy tévedésben sinlett, mint
               mindazok, kik jó vagy roszban - a nagy gépnek, mellyet világnak nevezünk, kormányába
               avatkoztak s a gondviselést akarták utba igazitni. - - E tévedés az: hogy mig a
               hatalmas intéző a magasban a mindenségnek anyagi és szellemi minden mocczanását érzi,
               miként mi érezzük és észleljük érzékeink minden sajgását, elménk minden
               szárnycsapását: addig a gyarló ember - korlátolt nézetei s szük látköre szerint itél
               és munkál. - Azért van, hogy az életben olly sokszor csillámot szed fel arany
               álmokat s ábrándokat való helyett.</p>
					<p>Mikor Jancsóné a második szobába lépett, szemközt állt Rózsa Dániellel.</p>
					<p>Kétszer láttuk már e nevezetessé vált embert, ki ez évben szegedi biró volt jeleül
               annak, hogy az emberek méltánylatát az életben nem egyszer vezeti a félelem
               tekintélye a rokonszenv rovására.</p>
					<p>Láttuk őt lassu menetében a máglya felé, mellynek füstje elboritotta végkép szemeink
               elől, nem szükség tehát őt ujra leirnunk. - Csak annyit mondunk, hogy ezen ősz fő
               érdemes leende Rubens vagy Titian ecsetére, főleg ezen utóbbiére, kinek metszően
               vetett rajzai s éles ecsetje inkább mint bár kié, képes leende e szép, sajátos főt -
               élethűn adni; csak azt teszszük hozzá, hogy szemei még a régi igézettel birtak.</p>
					<p>E tulajdonzás a valódi, mert a ki őt először látta, azt Rózsa Dánielnek tekintete
               igézet alatt tartotta.</p>
					<p>Mi hozta kendet hozzám, Jancsóné asszonyom? szólt az öreg ur, mihelyt, nem a
               legkellemesben meglepetve, a jöttre tekintett. - Nem mondottam-e s elég gyakran,
               hogy magam fogom hivatni vagy felkeresni, ha szükségem leend kendre. - Végre arra fog
               engemet Jancsóné asszonyom kényszeritni, hogy semmivel se bizzam meg többé; mert ugy
               látszik, minden óvatosságot félre kezd tenni s engemet is gyanuba hoz - hivatali
               minőségemben.</p>
					<p>Késő már, Rózsa Dániel uram! felelt a nő szemtelen daczczal s igen közel lépve az
               öreg urhoz. Szegeden már a boszorkányok befogattatásáról kezdenek susogni. - Évek óta
               halljuk a nemes tanácsnak e szándékát, de ha eddig nem történt, most ugy látszik, nem
               fog késni. Szlovenics uram sokat kerülgeti házamat, alig ha szelét nem érzi annak, a
               mi alatt a pinczében történik.</p>
					<p>Ha érzi, senki más nem oka, mint kentek. - Vigyázatlanok - kérkedők - fenyegetődzők.
               - Nem áll meg bennök a szó s avval is hetvenkednek, mihez nem értenek.</p>
					<p>Én hallgatok, mond Banda Kati: pedig egy sem mondhatna annyit, mint én. Mert nem csak
               nemzetes uram minden dolgát tudom, hanem Futaky uraméit is; hej pedig sok dolga van
               ám! Fele is elég őt az akasztófára vinni - sőt még messzibb - ha akarom.</p>
					<p>Jancsóné asszonyom, viszonzá az öreg Rózsa, helyet foglalván s csendesen töltögetvén
               pipáját: ha kendnek valamire szüksége van, nincs ok azért üres fenyegetődzésekkel
               előállni. - Kend tudja, hogy mennyi hatalommal birok - s mikép egyetlen intésem elég
               arra kendet szemközt állitani sátánnal magával.</p>
					<p>Tudom, mond a nő megvetőleg, hogy nemzetes biró uram többet tud - mint a mennyit a
               nemes tanács, és főleg Szlovenics uram gyanitnak. Ha nem tudna annyit, nem volna
               kezembe üstöke s aztán 30 év óta vagyok a sátán szolgálatában, s láttam, hogy azokat
               is elhagyja - mikor a törvény rájok teszi kezeit, kiknek legtöbb hatalmat adott.</p>
					<p>Vigyázzon magára, Kati! vágott szavába az öreg ur, miután az első füstörvélyt
               eresztette tajték pipájából. - Vigyázzon magára s meg ne haragitson! Tudja, hogy nem
               szeretek tréfálni, a fenyegetésektől pedig mit sem tartok! - Mondja, mi kell - mi baj
               érte - mivel segithetek? - fösvény voltam-e? - nem fizettem-e gazdagon - bőkezüen -
               szóljon?</p>
					<p>Igaz, hogy mikor ama t--s lovat eresztettük Mártonváryék ménese közé - s a ragály
               alig hagyott meg egy-két darabot, jól fizetett nemzetes uram. - De ha csak pár csikót
               lopunk bár mellyik vásárban, többet kapunk érette. - Mikor Mártonváry uram marháinak
               itató vályujába azt a szürdéket elegyitettük, melyből fele a gulyának oda veszett, -
               az embernek lelke fáj, ha arra a sok szép marhára gondol, - párjok nem volt az egész
               megyében! - megkaptuk az igért jutalmat. - De hát ha rajta érnek? tizszer - mit
               mondok, - százszor akasztófára - vagy tüzhalálra itéltek volna! - s aztán
               gyujtogatás - -</p>
					<p>Hallgasson! riasztott Rózsa a nőre, ki az utóbbi szavakat olly hangnyomattal ejtette
               ki, hogy azokat a szomszéd szobában könnyen meglehetett hallani. - Azután - fékezvén
               haragját - szelidebben folytatá: szóval, Jancsóné asszonyom, kend s a többiek - meg
               tették, a mit megparancsoltam - -</p>
					<p> S a mit Futaky uram is akart, s talán inkább, mint a nemzetes ur, szólt közbe -
               mindig daczosan a nő: - mert jól tudom én, honnan fuj a szél, s hogy Sebestyén urfi
               halála volt a fergeteg, melly a Mártonváryék gazdaságát tönkre tette.</p>
					<p>Legyen, mond Rózsa hidegen: mivel áll azért másként a dolog, mintha mindezt csak én
               parancsoltam és akartam volna?</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>Másként áll uram! mond a nő mérgesen s kinálás nélkül leülvén egy székre: - mert erre
               tudva - bár Futaky uram maga óvakodott bele elegyedni abba, a mi történt, - most ő is
               kezeim közt van!</p>
					<p>Szemtelen! kiáltott fel Rózsa Dániel - elvesztvén béketürését.</p>
					<p>Több szemtelent ismerek én! viszonzá a boszorkány dühösen, - ki a tanácsban ül s
               itéletet hoz mások felett, mig magának kellene függni és égni! - - Ismerek ollyat is
               - - ki egy szegény leányt gazdag ajándékokkal elcsábitott, s olly tettre birta,
               mellyre a hóhér pallosa áll a törvényben, ha nem a kereken törés! - olly szemtelent,
               ki hosszu évek óta avval kecsegtette büneinek eszközét, hogy meg nem hal addig, mig
               őt el nem veszi s minden vagyonát neki nem hagyja, - - s ki most - a vén ember, saját
               leányait akarja elcsábitani!</p>
					<p>S ki ezen ember? kérdé Rózsa leigéző tekintetét légedeztetvén a nő felett, ki azt
               hunyoritás nélkül kiállta.</p>
					<p>Mintha nem tudná, nemzetes biró uram! - felelt Banda Kati, kaján tekintettel: -
               mintha bizony magyarázat kellene arra, hogy ékes vejéről szólok s annak szép
               kisaszszonykáiról.</p>
					<p>Csak beszélje ki magát, Kata hugom, mond Rózsa mosolyra kényszeritvén magát: - jó ha
               az ember néha bünei sorozatát elmondani hallja, de egyet jegyezzen meg magának, hogy
               vőmnek gyermekei nincsenek - egy volt! s nekem egy kedves unokám, ki ama büszke, nagy
               urak után járó Mártonváryék áldozata lőn. Ágota és Regina nem leányai, hanem sógornői
               vőmnek - - s ha megbolondul s a két koldus leányka egyikét elveszi, - ám lássa - az ő
               dolga, nekem evvel semmi közöm; bár más is találkoznék Szegeden, ki e szerencsét
               inkább megérdemlené.</p>
					<p>Tudom, mond Banda Kati, hiszen Örzsi - ha titoktartó is - vallott annyit, a mennyi
               elég Futaky uramnak nyakát szegni. - Tudom, hogy a szép kisasszonykák sem leányai,
               sem sógornői - -</p>
					<p>Kik tehát, ha nem sógornői? - kérdé Rózsa, ki a boszorkány utóbbi nyilatkozatai
               közben, némi nyugtalanságot árult el s szemöldeit összevonta.</p>
					<p>Azt én tudom! felelt Banda Kati.</p>
					<p>Azt kegyed tudja? tudja bizonyosan és Örzsitől magától? - Miért mondotta tehát, hogy
               Futaky saját leányai után jár?</p>
					<p>Mert egész Szeged leányainak ismerte őket eddig, s csak nem rég beszélik, hogy
               Futakynak rokonai.</p>
					<p>S mindezt, Kata asszony, Örzsitől tudja? s mit akar ezekből kihozni - minő tervet
               kohol? ki vele - hadd halljuk.</p>
					<p>Örzsi Futakyné lesz; uram! mond Banda Kati szilárd hangon, - vagy kegyed és Futaky
               máglyára kerülnek! minő igazán Banda Kata - özvegy Jancsóné vagyok! Igaz, hogy Futaky
               uram nem volt fösvény, igaz, hogy Örzsinek olly rakott ládái s arany marhái vannak,
               mikép tens asszonynak is oda illenék, s pénzét sem költötte el; de a leánynyal nem
               lehet birni, mióta észre vette, hogy az a kis sehonnai Ágota kimarta a házból, s ha
               eddig béketürő volt, most minden áron Futakyné akar lenni!</p>
					<p>Rózsa mélyen elgondolkozott, mintha valami uj eszme ragadta volna meg őt, szünet lőn,
               s Jancsóné feleletet nem nyervén folytatta:</p>
					<p>Ugy van, nemzetes uram! ennek meg kell lenni! - Nincs ok ettől vonakodni. Futaky uram
               és Örzsi igen-igen jó ismerősök, legjobb, ha szemmel tartják egymást, ugy legalább
               jobban megóvatik a titok a háznál. Mert van elég illyen, - csak hogy tudja, nemzetes
               uram! - Örzsiről pedig nem felelek, főleg mióta bújában néha a pohár fenekére
               tekintgél. - Nem is Futaky uramnak való az a két negédes leány, fen az ernyő,
               nincsen kas! - aztán gondoskodtak azok már magokról.</p>
					<p>Vipera! mormogta Rózsa, fenhangon kérdezvén: Gondoskodtak magukról? - minő uj
               rágalmat koholt kend ezekről a szegény gyermekekről?</p>
					<p>Már ha nemzetes uram nem tudja, s azt sem látja, mi drágalátos veje urának házánál
               vagy inkább házán kivül, de rovására történik, - akkor jobb, ha hallgatok, majd
               megtudja, mikor a verebek is csevegik a háztetőn.</p>
					<p>Beszéljen kegyed - ha már itt van: tudni akarok mindent.</p>
					<p>Én elmondottam, amit akartam, szólt Banda Kati, felkelvén székéről, - s utólsó szavam
               az, hogy ha Futaky uram nem veszi nejül még ez évben szerencsétlen öcsémet - - ugy
               megvakarhatja fejét ő is kegyed is, azért hogy városbiró s egész Szeged süvegeli -
               ha nem is jó kedvéből.</p>
					<p>Maradjon, Jancsóné, szólt Rózsa remekül szinlett egykedvüséggel s derült hangon. Ha
               minden baj az, hogy Örzsi férjet kapjon, azon segithetünk: kinek olly tele ládái
               vannak s pénze is félre téve, az mit sem kap könnyebben, mint férjet.</p>
					<p>Örzsinek nem kell más, mint Futaky. Ő tudja miért - - de makacsul e gondolatban van.
               - Talán fél inkább Futakytól, mint szereti őt, azért akar közelében lenni; de annyi
               igaz, hogy senki sem képes őt eszéből kiforgatni s nem jó az illy makacs személyeket
               kétségbe esésig hurczolni.</p>
					<p>Mond valamit, Kati hugom, viszonzá Rózsa, kinél mindig a hugom vagy öcsém szó - a
               legritkább kedvezések közé tartozott. - Ezért még nincsen ok összeveszni velem.
               Tudja-e mit? - lépjünk egyezkedésre. Számithatok-e kendre s a többiekre, kik eddig
               voltak s kik ha orvosi szereimet megfizették, elég embert gyógyitottak meg velök s
               tizszeresen vissza fordult pénzök. Mondom, Kati hugom - - számithatok-e kentekre, -
               ha Futaky urammal egy év alatt elvétetem Banda Örzsét? - Tudja, hogy én sohasem
               szólok másként, mint a hogy gondolkozom.</p>
					<p>A ki hinné! viszonzá gúnyosan a némber, fürkésző tekintettel ügyekezvén kiolvasni az
               agg férfiu valódi véleményét - arczája kifejezéséből, azután kibékültebb hangon tevé
               hozzá: - Lássuk, mit kiván nemzetes uram tőlem, feltéve hogy Örzsi Futakyné lesz.</p>
					<p>Ugy van, Kati hugom, feltéve, hogy Futaky vőm nejül veszi kendnek öcscsét, Örzsét,
               mond Rózsa: - Az én kivánságom kevésből áll s megmondhatom nehány szóval.</p>
					<p>A sok szerencsés gyógyitást - az én tudományomnak köszönhetitek.</p>
					<p>Ej, Rózsa uram! szakitá őt Banda Kati félbe: mintha azelőtt semmit sem tudtunk volna!
               Hány embert gyógyitottam már ki, mielőtt nemzetes uram megjelent a csonkaház
               pinczéjében?</p>
					<p>Meglehet, viszonzá Rózsa, de tiz közt kilenczet megrontottatok a helyett, hogy
               meggyógyitsátok - -</p>
					<p>Ha akartuk! szólt közbe Jancsóné, ki Rózsa nyilatkozata által - miként látszott -
               hiuságában volt sértve.</p>
					<p>Szóval, akár mit mondj, hugom Kati, folytatá kedélyes hangon, s kedves hugát, - a
               szeretetre méltó özvegyet, tegezvén darab idő óta Rózsa: - kuruzslók valátok, mig
               most csudás gyógyitások történtek. - De a dologra! magad mondottad, hugom, hogy a
               nemes tanács szemmel kezdi a boszorkányokat tartani. - Az első és fő dolog tehát, a
               minek történni kell az, hogy legalább félévig semmi gyógyitásba ne elegyedjetek! -
               Eredj el még ma Tóth Örzséhez, beszélj Borbola Ferenczczel s ha lehet, legkésőbb
               holnap gyüljetek öszve - de vigyázva s add mindenikének tudtára, mikép nagy mesterünk
               a sátán, látván hogy földi országlása az itteni tanács és pár vakbuzgó polgár és
               bőrét féltő némber által koczkáztatva van, általam, mint főkapitánya által, azon
               parancsát nyilvánitja, hogy a mai naptól kezdve hat egész hónapig semmi névvel
               nevezendő boszorkányságot ne üzzetek; a Gellértre el ne járjatok, senkit se
               gyógyitsatok, még kevesebbé pedig marháiban, egészségében vagy életében kárositsatok,
               mig a sátán maga személyesen megjelenvén köztetek, e tilalmat fel nem oldja.</p>
					<p>S miből élünk addig? kérdi Banda Kati gyanus tekintettel.</p>
					<p>A mit eddig szereztetek, édes hugocskám, felelt Rózsa: te pedig - ha szükségtől
               félsz, szólj! itt vagy, segitek rajtad; de azután mindnyájan őrizkedni fogtok egymás
               közt s velem találkozni, vagy épen engemet felkeresni, mi most, a mig a birói terhes
               hivatalt le nem rázom, kétszeresen szemet szur.</p>
					<p>Szükség mindig van, Rózsa uram, szólt a nő, engeszteltebb hangon, mint ezen egész
               beszélgetés közben. Mindig rá fér a folt a zsákra s jó egy körtvét félre tenni
               szomjuság esetére. - Ide hát a segedelemmel! - De még egy szóm van, nemzetes uram,
               mond a nő pár másodpercznyi szünet után. - Én mindent végre hajtok, a mit nemzetes
               uram épen most mesterünk nevében nekem parancsolt, - - de ha Örzsi, a mai naptól
               számitva egy év alatt nem lesz Futakyné - - -</p>
					<p>A mit mondottam, meg van mondva, Kati hugom - vágott szavába Rózsa. Mához egy évre -
               ha nem elébb - Örzsi Futaky Ferenczné lesz s örököse egész vagyonának.</p>
					<p>Ezt az öreg ur olly szilárd, nyugodt hangon mondta ki, hogy Banda Kati arcza most és
               csak most nyert egészen kiengesztelt kifejezést.</p>
					<p>Rózsa Dániel, ki - miként látszott - szenen állt s alig várta, hogy e veszedelmes
               személyt eltávolitsa, egy erszényt nyomott annak kezébe, mellynek sulya - mosolyt
               csalt a boszorkány fonnyadt ajkaira.</p>
					<p>Megyek! mond a nő derült hangon: ne nehezteljen reám, Rózsa Dániel uram; - -
               hasztalan, kinek háza ég - oltja azt, a hogy tudja. - Most már szent a béke s reám
               panasza nem leend. Azonban egyszer még a kijelelt fél év közben s ha lehet, mielébb
               eljövök ide, hogy elmondhassam, mit végeztünk, s minden el legyen intézve, mig már a
               tilalom tart.</p>
					<p>Ezen utóbbi ajánlat egyátalában nem látszott mosolygani Rózsa Dánielnek, de mivel nem
               akart ellenvetésekre s a társalgás további folytatására okot és alkalmat adni, csak
               annyit felelt:</p>
					<p>Jól van, Kati hugom! de óvatos légy, keress ki valami zivataros estét, mikor az
               utczák üresek és senki sem vehet észre, mert mindnyájunk bőrében áll most minden
               gyanut kerülni, s a gyanut nyugalomba beszenderiteni.</p>
					<p>Mikor Banda Kati eltávozott s léptei elhangoztak, Rózsa Dániel felkölt üléséből. -
               Arcza felgyult, mintha minden tüze, minden lobogása lefojtott haragjának arczáig utat
               törne, azután összeszoritván ajkait, jobb kezének öklét emelte fel és fenyegető,
               baljóslatu hangon rebegte inkább mint szólt:</p>
					<p>Jó, hogy tudom! - igy nem számitottunk - majd meg sugom vőmnek!</p>
					<milestone n="2" unit="endSubChapter"/>
				</div>
				<div type="chapter">
					<head> A SZÁBÁTH. </head>
					<p rend="head"> I. </p>
					<p>A nyilvánulás után, melly a két Mártonváry testvér közt a vonzalmat - ha lehet - még
               szorosabban füzte, s Rózsa Dánielnek utóbbi találkozása óta Banda Katival egy év telt
               el körülbelől, s Rózsa már nem volt biró Szeged városában. E közben Endre szive nehéz
               kisérteten ment át, mert Futaky Ágota nehány hétig forrólázban feküdt s Futaky háza
               hozzáférhetlen maradván az ifjak számára, Endre a legnagyobb nyugtalanságnak volt
               kitéve.</p>
					<p>Sikerült ugyan neki és Jenőnek Reginával találkozni, mikor ez az egyházba ment vagy
               leány-barátnőit pillanatokra meglátogatván, vele olly házaknál jöttek véletlenül
               össze, hová járatosok voltak.</p>
					<p>De e rövid találkozások csak egy csöpp valának Endre égő nyugtalanságára, kit
               szenvedélye nagyságával semmi sem győzött meg inkább, mint a fájdalom, mellyet Ágota
               hosszas, kétséges kimenetü betegsége közben szenvedett.</p>
					<p>Azonban jobb orvos a fiatalságnál nincsen; a természet, melly kifejlésben van, sok
               erővel bir az akadályokat legyőzni, s Ágota végre visszanyervén egészségét, ujra
               felvirult mint borus tél után a növény a tavasz első lehelletére.</p>
					<p>Ujra lehetett őt és Reginát Szeged utczáin látni, s ugy tetszett, mintha az utóbbi is
               nyerne érdekben, mióta az elválhatlanok ujra együtt voltak - s ha szabad ugy szólnunk
               - egymást kiegészitették.</p>
					<p>Ha az élet ollyan mint a folyó, melly aranyat vagy iszapot hord medrében, miként a
               tudás arany rétegein vagy a hanyag közönösség söppedékein vezet át utja: akkor a
               tapasztalás az, melly a felszedett aranyport megolvasztja s átviszi az életbe, miként
               ha nincs mit megolvaszszon a tapasztalás, kába, használatlan álomként vonul el
               fölötte, nem hagyván sem áldást, sem pusztulást maga után.</p>
					<p>Ágota és Regina nem semlegesen usztak át az ifju életen; kedélyük fogékony volt és
               fogamzatos. Nem volt náluk sem rövid multjok emléke, sem a jelen talányossága
               elveszve.</p>
					<p>Mindketten érettebbek voltak, mint illy fiatal korban hölgyek lenni szoknak. - Miért?
               - mert sok volt helyzetükben, a mi találgatást, fontolást, s az erő mint erény
               kisértő kövét - a nehéz válságos választás szükségét - előidézte.</p>
					<p>Ki jókor kényszerül sorsán gondolkozni, ki előtt életrejtelmek s titkos sejtélyek
               megfejtése áll, az hamarább érik, mert értelme örökös munkásságban van.</p>
					<p>Futakynak és Rózsának figyelmét a két felséges hajadon kora és gyors kifejlése ki nem
               kerülte; de sem egyik, sem másik nem birt az illy tünemények méltánylására a
               szükséges elkészültséggel. - Futaky talán inkább szerette volna, ha rokonaiban az
               ész és értelem kevesebb komolysággal birna; de tagadhatlan, mikép ellenállhatlan s
               alkalmatlan ösztönt érzett magában, melly őt kényszerité irányukban valami majdnem
               tisztelethez hasonlót tanusitni.</p>
					<p>Szóval a hölgyek fölényt kezdtek vélt atyjuk fölött gyakorolni; de Futaky jelleme
               fejti meg, hogy ő ezt nem csak a lehetőségig titkolta, hanem küzdött az ellen s
               ügyekezett a magasztaltságot magában lehiggasztani, a hölgyeket nem tekintvén vagy
               nem akarván tekinteni többnek, mint serdülő gyermekeknek, kik egészen önkényétől
               függnek.</p>
					<p>Távol vagyunk azoktól, kik egy szép, nemes és ihletteljes lélek hüvelyéül
               elkerülhetlennek hisznek olly arczot, olly vonásokat, mellyek a lelket egész
               fönségében képesek visszatükrözni. A vonások kifejezésére igen, de szépségére
               nincsen a léleknek befolyása. - Nem csillámlik-e fel az ég a mocsár felületéről is? -
               De ha a kettő szövetkezik, jól esik a szemnek, s a két Futaky leány vonásai s
               tekintete öszhangban voltak szép lelkükkel.</p>
					<p>Csak hogy azok, kik Ágotát és Reginát az elsőnek betegsége óta látták, azt gondolták
               észrevenni, hogy arczaikban valami titkos bánat van kifejezve; mi hozzá tehetjük,
               hogy az emberek nem csalatkoztak, csak hogy bánatnak hitték azt, a mi több volt
               annál, mert a fiatal hölgyekben a bánat valami rettegéssel szövetkezett, melly őket
               néha akaratjuk ellen összerázkódtatta.</p>
					<p>Olly nagy volt a rokonszenv, vagy - kinek jobban tetszik igy - a delejes szövetség a
               két hölgy közt, mikép az Ágotánál gyöngédebb érzékü Regina testvérével együtt
               látszott sinleni s vele együtt felüdülni.</p>
					<p>De mi okozta Ágotának hirtelen betegségét, melly olly hirtelen fektette őt ágyába? -
               Az előtti este még a két leányka ép és vidám volt. - Endrével és Jenővel találkoztak,
               s szivök tele volt reménynyel, nem lévén sejtelmük mind azon akadályokról, mellyek az
               életben nagy czéloktól s nagy reményektől elválhatlanok, szerelemben pedig a
               főszerepvivők.</p>
					<p>Szükségkép ki kell azon éjet kémlelnünk, mellyet Ágotára és Reginára nézve is - de
               főleg az elsőre - olly fájdalmas hajnal követett.</p>
					<p>* * *</p>
					<p>A háznak azon osztálya közt, mellyben Futaky magának három szobát tartott fel saját
               használatára, s a közt, hol négy kisebb szoba s egy kamra léteztek, folyosó nyúlt
               el, még pedig elég setét, mert világitását egyedül egy kerek, a szomszédház udvarára
               szolgáló ablakból nyerte.</p>
					<p>E folyosón kell végig mennünk, hogy a két szoba egyikébe benyissunk, hol a Futaky
               leányok laktak, hálószobának használván az egyiket, mig a másikban nappali -
               többnyire magános óráikat töltötték.</p>
					<p>Magánosoknak nevezzük ezeket; mert bár Futaky nem tiltotta a leánykáknak
               látogatásokat tenni, sőt Rózsáné maga elkisérte azokat a vigalmakra, mellyekre őket
               meghivni a tehetősb szegediek soha nem mulasztották el: nem igen szerette, ha házához
               jöttek látogatók, mi ezeriben egyszer történt, részint, mert mondtuk, hogy Futakyt a
               szegediek nem szerették, részint, mert tudva volt, hogy nem óhajtja a látogatásokat s
               azokat nem viszonozza.</p>
					<p>Midőn jelenben a két bájos hölgy hálószobájába nyitunk, egy a maga nemében szintolly
               meglepő, mint rettenetes jelenetnek vagyunk véletlen tanui.</p>
					<p>A szoba a legegyszerübben van butorozva s a fiatal hölgyek ágyai szemközt a hézagnak
               két szögletét foglalják el.</p>
					<p>Az ablakon függönyök nincsenek, s azoknak vasrudakkal védett üveglemezén át most a
               tele holdnak sugárai ömlenek, világitva minden tárgyat.</p>
					<p>Azon pillanatban, mikor láthatlanul e hézagba léptünk, Regina egy sikoltással ugrott
               ki ágyából, minden tagja reszketett, ajkai körül fehér hab gyült s szemeinek
               kifejezése az őrültséggel határos.</p>
					<p>Alig állt - eszmélet nélkül - pár másodperczig lábain, midőn összerogyott, s kezére
               támaszkodva ügyekezett kissé felemelkedni a földről.</p>
					<p>Az első sikoltás után, mellyet hallánk, Regina elnémult, meredten voltak szemei
               Ágotának ágyára szegezve, mellyet a hold sugára reszkető kékes derüvel szőtt körül,
               Ágotának kisérteti kifejezést adván, hasonlóbbat halott- mint élőhöz.</p>
					<p>Regina a földön csuszott Ágota ágyáig, megragadta annak párkányát s mindenkép
               ügyekezett felemelkedni, de ereje nem engedte.</p>
					<p>Ágotám, Ágotám! rebegte elhaló hangon, melly majdnem siráshoz hasonlitott, kedves
               édes Ágotám! ismétlé: nem hallasz engemet, én vagyok testvéred, Regina!</p>
					<p>Egyszerre ugy tetszett, mintha a megfoghatlan zsibbály, melly eddig a kedves hölgy
               érzékeit lekötve tartotta, engedni akarna, s a meleg kezdene vissza térni tagjaiba. -
               Felemelkedett, arczát közelitette Ágotáéhoz; a hold világában ugy rémlett előtte,
               mintha Ágota ajkai körül mennyei magasztaltság s ihletteljes mosoly lebegne.</p>
					<p>Alszik - susogta Regina, még mindig eszméletlenül, valami sóvárteljes kiváncsisággal
               meresztvén szemeit Ágotára.</p>
					<p>A mosoly, mellyet látott, vagy gondolt látni, eltünt. Ágota vonásai irtózatos
               kifejezését nyerték a rettegésnek; sugár fekete szemöldei összébb vonultak, ajkait
               szoritotta egybe; homlokán a verejték kezdett gyöngyözni, s Regina látta, miként
               merevülnek tagjai.</p>
					<p>Kezét tette kábultan, alig tudva, mit cselekszik, Ágota szivére, melly hallhatólag
               vert, mig arcza majdnem kékes szint kezdett váltani.</p>
					<p>Regina lassanként magához tért. Eszébe jutott, hogy Futaky e nap estéjén tanyájára
               ment, hol többnyire két, néha három napot is szokott tölteni, főleg dolog idejében; -
               mert a szegediek főfoglalatossága volt mindig - a földmivelés s a marhatenyésztés.
               Kevés hely tud Magyarországon olly felséges marhákat előmutatni mint Szeged, s nem
               sok helyt vannak jobb mezei gazdák.</p>
					<p>Örzsi pár évvel ezelőtt oda hagyta Futaky házát, s miként már Szlatinaytól hallottuk
               - meghalt; - még pedig hirtelen s mintegy 6 hónappal Banda Katinak azon találkozása
               után Rózsával, mellynek tanui valánk. Jelenben más cseléd volt szakácsné minőségben
               nála, ki a szolgálóval együtt az épületnek e szárnyában emlitett négy szobák
               egyikében lakott, a legvégsőbben, mellynek semmi összeköttetése nem volt a leányok
               szobáival s a folyosóra nyilt.</p>
					<p>Ha kissé eszméletre térvén, első gondolatja lőn Reginának a szakácsnét felkölteni,
               valami utógondolat vagy talányos félelem tartotta őt lekötve. Ez okozta, hogy
               kiáltani sem mert, s a rettegés e jelenetnek tanukat szerezni, olly tulnyomó erővel
               birt, mikép kábult állapotjában is uralni látszott minden egyéb eszme fölött.</p>
					<p>Hol voltam, rebegte Regina: - azután minden erejét összeszedvén, rázni kezdette
               Ágotát, kinek vonásai inkább mint valaha tanuskodtak valami irtózatos álom felől,
               melly a gyönge hölgyet halálos zsibbadságban tartotta hasonlóul a lidércz-nyomáshoz,
               mikor a lehellet kimarad s az álomnak ólom nehezékével küzdő erőködései közben a
               fulladás kinait érzi.</p>
					<p>Egy hosszu negyedóra telt el azon pillanattól óta, midőn Reginát ágyából láttuk
               felugrani s összerogyni; közel 10 percz az óta, hogy a gyenge, maga is helyzetének
               mámorával küzdő s az eszmélet világ sugárait alig hatalmában tartó hölgy Ágotát
               ügyekezett tetszhalálából feltámasztani.</p>
					<p>Hát ha én sem mozdultam ki ágyamból? - gondolta Regina, kifáradván a hasztalan
               rázogatásban s rövid szünet közben. - Hát ha én is igy, miként Ágota - egy nehéz
               álom martaléka valék? - Ó Istenem, rebegte - fehér kezeit összetéve - ha ez igy
               volna, ha mindaz, a mit láttam, mi a vért jegesztette meg ereimben, nem volna
               valóság! - - Ha volnék az, ki voltam és nem boszo - - -. Regina ki nem birta ejteni
               az utóbbi szót. - Minden érzékei tulfeszülve, tagjai lázas reszketegségben
               voltak.</p>
					<p>Nem - nem! - sikoltott fel egyszerre: - nem mozdultam innen, s bizonyosan ágyamból
               riasztott ki azon irtózatos jelenet, midőn egyszerre a szoba padolatán találtam
               magamat.</p>
					<p>Regina a rövid pihenés után, melly közben részint gondolta, részint rebegte, a mit
               itt feljegyeztünk, ujra költeni kezdé Ágotát. - Halántékait dörzsölgette kezeivel,
               hideg vizet fecskendezett arczára - - de Ágota nem ébredett.</p>
					<p>Ha meghalna! riadt fel Regina: - nem! - nem szabad késnem, fel kell a cselédeket
               költenem!</p>
					<p>Evvel az ajtó felé hurczolta magát, párszor összerogyván, midőn egyszerre halk
               nyögése hallatszott. Regina tagjainak rugonyossága e nyögésre csudásan visszatért s
               mintha uj élet szállt volna bele, az ágyhoz rohant.</p>
					<p>Ugyanazon pillanatban, mikor oda ért, Ágota egy sikoltással riadt fel álmából. -</p>
					<p>A hold teljes fényét öntötte Regina arczára, ki előtte állt kezeit ragadván meg.</p>
					<p>Endre! szólt fuldokolva Ágota: ide - ide! az üdvözitő irgalmáért - ide - ide! a sátán
               ragadott meg - alattam az iszonyu örvény - ne hagyj!</p>
					<p>Én vagyok, Ágotám, lelkem testvérem, én vagyok! szólt Regina, minden erejét
               összeszedvén, hogy Ágotát letartóztassa, ki - miként ő nem sokkal ezelőtt - az ágyból
               akart kiugrani.</p>
					<p>Regina! rebegte Ágota, mig a kedves névnek utólsó betűi elhaltak ajkain. Azután
               minden erejét öszeszedvén, kiugrott testvére erőködésének daczára az ágyból.</p>
					<p>Regina oldalt hanyatlott, de hirtelen felkölt s Ágota két karjával görcsösön ölelte
               őt magához. Olly merevenség volt ezen ölelésben, mintha egy halott szoritaná őt
               karjai közé!</p>
					<p>Endre - Endre! sikoltott fel Ágota: ne hagyj el - o én elkárhoztam - - én -
               boszorkány vagyok!</p>
					<p>Ő is! - ő is! susogta Regina, maga és Ágota körül füzvén karjait. Azután, erősbülő
               hangon szólt: Nem - nem Ágota! - hálát adok Istenemnek, hogy elébb ébredtem fel, hogy
               ágyadban láttalak, egy irtózatos álom martalékát! Nem, szeretett Ágotám! - te nem
               vagy boszorkány! mi el nem kárhoztunk.</p>
					<p>* * *</p>
					<p>Vonjunk egy hosszu félóráig leplet ezen irtózatos éjnek jeleneteire. Mondjuk meg
               röviden, hogy lassanként Ágotának is visszatért eszmélete, de gyengébb s töröttebb
               volt, mint Regina, kinek végre sikerült testvérét arra birni, hogy ágyába
               feküdjék.</p>
					<p>Regina gondosan betakarta őt, s valami könyü öltönyt vévén magára, egy széken foglalt
               helyet Ágota ágya mellett.</p>
					<p>A sajátos az, hogy a csodás varázs, melly a két fiatal hölgy érzékei fölött
               gyakorolta e nehéz perczekben hatalmát, több hatással volt az idegzetére nézve
               erősebb Ágotára, mint a gyöngéd Reginára.</p>
					<p>Mikor Ágota végre egészen eszméletre tért, s miután Reginának sikerült vele
               elhitetni, hogy bár mi elevenek és élethűk lehettek is a jelenetek, vagy inkább
               szeszélyképletek, mellyeket átélt: ő ágyából ki nem mozdult; - mondjuk - mihelyt ez
               sikerült, Ágota - bár halálos lankadságban - visszanyerte azon gyakorlati eszélyt,
               azon erélyt, melly jellemének egyik fő alkatrésze volt mindig.</p>
					<p>Reginám! szólt Ágota: meg vagyok törve, fogalmaim nem tiszták, tévedezek egy eszméről
               a másikra; segits nekem gondolataimat összetartani - -. Mit tettünk, - mi történt
               velünk tegnap, miből valahogy képesek lehetnénk indokolni az irtózatos és magasztos,
               lelket éghez emelő s a pokolra lesujtó álmot, mellyet átéltem?</p>
					<p>Átéltünk mindketten! mond Regina: csak hogy én jóval elébb ébredtem fel, mint te.</p>
					<p>Mikor Regina, ugyanezen szavakat mondotta ki legelébb, Ágota sokkal mélyebb
               zsibbályban volt, mint hogy azoknak értelmét feltudná fogni. - Most ezeknek nagy
               hatása lőn a hölgyre s érezte, mikép e nehány szó inkább erősiti, mint minden, a mit
               eddig Regina mondott, s kezdé hinni, hogy a mit látott, nem volt egyéb mint
               felcsigázott szeszélyének játéka.</p>
					<p>Tehát te engemet ágyamban láttál alunni? - kérdé Ágota, s be nem várván testvére
               feleletét, folytatá: tehát nem szárnyas lovon jöttem s nem a házfödele nyilt fel,
               mint a szekrény, s engedett utat ágyamba, hová lovam hátáról lehanyatlottam? -</p>
					<p>Nem, nem Ágotám! mond Regina hévvel. Nekem is ugy tetszett, mintha egy setét felhőn
               mérhetlen magasban usztam volna a légben, mig alattam hullámzó tenger dagadott,
               fel-fellövöldözvén vizsugárait -. Nekem is ugy tetszett, mintha felébredvén, egy
               iszonyu csattanást hallanék s ketté szakadt felhőből nyílgyorsasággal hullanék a
               feneketlen örvénybe. - Mikor felébredtem, a szoba közepében találtam magamat.</p>
					<p>Ágota keblét nehéz sohaj emelte. Mit tevénk tegnap, mi szokatlan történt rajtunk,
               miből megfejthetnők, a mit láttunk? Igy ismételte Ágota más szavakkal elébbi
               kérdését, - azután egyszerre, mintha egy sugára a világnak hatna mámoros kedélyének
               homályaiba, felkiáltott: - Banda Kati kenőcse! </p>
					<p>Hah! - riadt fel Regina, halkal ismételve: Banda Kati kenőcse! - azután hangosabban
               tevé hozzá: Igazad van, Ágotám, semmi szokatlant nem tevénk, semmi más nem történt
               velünk, mint hogy elég könnyelmüek valánk, a gonosz némbernek elhinni, hogy ama
               kenőcs ujjon s tüstént használva, a leghathatósabb szer a dögvész ellen.</p>
					<p>Ugy-e, rebegte Ágota: nemde igazam volt, mikor le akartalak annak használatáról
               beszélni.</p>
					<p>Ó igen, igazad volt, drága Ágotám, miként mindig igazad van, de hidd nekem, inkább
               tégedet féltettelek, mint magamat. - Tudod, hogy nehány nap óta már tiz pestises
               halálról, többi közt Csornán kettőről beszéltek a vidékben. - Tudod, mert elégszer
               hallottuk az öreg Rózsa Dánieltől, minő iszonyu pusztitásokat tőn a dögmirigy, és nem
               egyszer Szegeden!</p>
					<p>Nem is hibáztatlak, Reginám, felelt Ágota beteges, de bájos mosolyával a szelidségnek
               ajkain. - Láthattad, hogy miután te megtetted a kisérletet, én sem késtem, s talán,
               mivel a kenőcsöt egy negyedórával később s nagyobb mértékben használtam, oka hogy
               később ébredtem fel.</p>
					<p>Nincs kétség benne, mond Regina, hogy a gyalázatos némber, nekünk azon átkozott
               boszorkány-kenőcsöt adta, mellyről annyit hall az ember Szegeden beszélni, s mit
               mindketten költeménynek hittünk.</p>
					<p>De mi birhatta őt arra, hogy minket illy irtózatosan megbüntessen? - Én sohasem
               vétettem ellene, sőt nem egyszer megajándékoztam.</p>
					<p>Én sem emlékezem, hogy őt és szegény Örzsit valaha megsértettem volna, viszonzá
               Regina; pedig az utóbbi, míg házunknál volt, elég gorombán és szigoruan bánt
               velünk!</p>
					<p>Megfoghatlan! rebegte Ágota. De, kedves Reginám, holnap mindjárt Márkus atyához
               megyünk és elbeszélünk neki mindent. Ő nem egyszer tanácsolt bennünket, az istenes
               férfiu, most sem fogja tőlünk tanácsát - ha szükség, védelmét megvonni.</p>
					<p>Nem kellene-e, szólt Regina: atyánkkal is közleni, a mi történt, s neki ama kenőcsöt
               megmutatni?</p>
					<p>Nem - ó nem! kiáltott fel hirtelen Ágota. Nem tudod-e, Reginám, hogy nekünk nincsen
               atyánk, hogy az, kit mint ollyat tiszteltünk, sőt egykori szigorának daczára
               szerettünk, nem atyánk többé - hanem sógorunk? - Ah mi csak egymásban találunk
               támaszt, jó Reginám! nekünk senkink sincsen széles e világon. Atyánk - mióta e más
               minőségben lépett fel - olly dolgokat beszél előttem, mellyeket nem értek, - érteni
               nem akarok.</p>
					<p>Regina elgondolkozott - azután ábrándteljes kifejezésével arczának szólt: Ágotám, -
               nem volna-e jobb, ha e házat e várost elhagynók! - ha valahol az isten tágas
               országában egy rejteket keresnénk fel! - -</p>
					<p>Ágota kinyujtotta paplanya alul kezét és sugárzó szemekkel szólt: - Igen, igen! egy
               bokor rózsái vagyunk, - - ikrek, együtt pihenvén ismeretlen anyánk szivén; a
               gondolat, melly benned ébred, mindig az enyim is; ugy tetszik nekem, mikor a szó
               ellebben kedves ajkaidon, lelkem mása te! - mintha saját gondolataimat te füznéd
               szavakba. - Igen, Reginám! - nem egyszer gondoltam már, mikép jöhet idő, hol nem
               marad egyéb hátra, mint menekülni e háztól, ezen emberektől, kiket annyi talány föd,
               a hány napot átélünk. - Valami megfoghatlan bús és rettentő előérzet nehezkedik
               keblemen. - Nem tudom, mitől, de érzem, hogy félek minden jövő naptól, minden jövő
               pillanattól. De e házat elhagyni, e kötelékeket lerázni, Reginám, nem olly könnyü,
               mint hiszszük. Mögöttünk leend atyánk boszuja, s ki tudja, Reginám! - előttünk a
               reménynek egy széles sugára fejlik ki!</p>
					<p>Regina összerázkodott e szavakra. Ó Ágotám! szólt: azután, a mi ez éjen, kevés
               perczekkel ezelőtt történt velünk - félek, hogy az, a kitől e pokoli boszu jő, meg
               nem áll az első lépésnél, s ha rólunk az a hir kezdene terjedni, mint annyiakról itt
               Szegeden, hogy valóban azok vagyunk, miknek minmagunkat az ébredés iszonyu perczében
               hittük, - - ha -</p>
					<p>Megállj, Reginám! szakitá őt Ágota félbe. - Ne ássuk magunk mélyebre az örvényt
               alattunk. - Hallj engemet - -</p>
					<p>Ki vagy merülve, szeretett testvérem, vágott szavába Regina. Az égre kérlek, pihenj
               most, ne folytassuk e tárgyat tovább, holnap elmegyünk Márkus atyához, ne határozzunk
               addig semmit. - Várj, megigazitom ágyadat, vánkosaid össze vannak lapulva, alunnod
               kell, hogy erőt nyerj!</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>Alunni? - pihenni? kérdé némi ijedelemmel Ágota: most, midőn szememet nem merem
               behunyni, ne hogy azon irtózatos álom visszatérjen! - most, midőn idegeim e lázas
               tulfeszültségében, nem is tudnék alunni! - Nem, jó Reginám! használnunk kell épen
               ezen ingerültséget, melly ébren tart bennünket. Most, mig minden uj s eleven szinben
               van előttünk, meg kell mindent mondanunk egymásnak. - Ki tudja, ha az első álom az
               első pihenés, ha illyen lehetséges, nem törleszt ki emlékezetünkből, a mit
               átálmodtunk, mondanám átéltünk, s tiszta fogalom helyett, - mellyből most
               kiindulhatunk - nem maradnak-e kétségek és zavart eszmék fen? Azt sem tudod, Reginám,
               mit álmodtam én, s nem tudom magam is, mit álmodtál te. Van-e öszhangzás, egyenlőség
               ez álmokban, az történt-e veled, a mi velem? - Ez irtózatos volna! mert álmaink e
               szoros hasonlatossága ujabb kétségeket szülne, ha álom-e vagy valóság, a mi rajtunk
               történt.</p>
					<p>E szavak után Ágota elhallgatott, Regina ráborult s forró homlokát csókolta, kezeit
               szoritotta, simogatta a bájos, most lángolni kezdő arczot! - de sokáig nem tudott
               szólni.</p>
					<p>Ágota végre félbeszakitotta a hosszas hallgatást.</p>
					<p>Reginám! igy kezdé: Elmondom neked álmomat, hallgasd azt figyelemmel, hasonlitsd
               össze a magadéval s beszéld el aztán nekem a mi veled azon percz óta történt, mikor
               ama veszélyes kenőcsöt használtad. - Annyit mondhatok neked, hogy miután evvel Banda
               Kati utasitása szerint - megkented magadat, lefeküdtél s majd nem azon pillanatban -
               ugy tetszett nekem, mintha csendesen elaludtál volna.</p>
					<p>Legyen, viszonzá Regina.</p>
					<p>Ha mindent elbeszéltünk egymásnak, megmondom neked, mit gondolok én legjobb teendőnek
               azután, a mi történt. - -</p>
					<p>Most hallgass reám s figyelj minden szavamra.</p>
					<p>Mikor te már ágyadban voltál, s miként mondám, csendesen elaludtál, végeztem be én is
               a kenést. Ott az ablak párkányán még az ólom szelencze. - - Azután szédületes,
               nyomasztó álmosságban mentem ágyamhoz, ugy miként te kevéssel előttem; mikor a
               paplanyt magamra vontam, tüstént el kellett alunnom, mert e percztől óta nem világos
               emlékezetem azon pillanatig, mikor egyszerre eszméletre - mondanám - életre ébredtem
               ujra, olly eleven, olly élethű és életéber volt, a mit láttam.</p>
					<p>Szobánk, ágyam, Szeged, minden eltünt szemeim elől s egy csudás leirhatlan szemle
               tárta ki bünös képeit körülem.</p>
					<p>Ollykor azt hittem, hogy szárnyaim vannak, s mint a sas, merészen hasitom át a léget;
               máskor hófehér ménen ültem olly biztosan, olly lágyan, mint a legkényelmesb
               kereveten.</p>
					<p>A mult eltünt előttem, mintha soha sem lett volna s emberien túli erőt éreztem
               magamban, s valami leirhatlan sovárgást ismeretlen csudák, ismeretlen nyilvánulások
               felé.</p>
					<p>Ugy tetszett nekem néha, mintha édes zsibbadtság ömlené át tagjaimat, álomra
               szenderitő, azután egyszerre megfeszültek idegeim s rettegés fogott körül.</p>
					<p>Ágota pillanatra elhallgatott, mintha emlékezetét idézné föl, azután folytatá:</p>
					<p>Messze fen a légben - ugy rémlett előttem, mintha fekete fellegtábor vonulna el,
               bonyolódva s gomolyogva mint hosszu uszály kelet felé. Az ég fényes örök diadal
               kapuja, a tejes ut, minden gyémántjait kitárta s ama fekete felhő olly alant uszott,
               olly rendkivüli alaku volt, mikép azonnal látni lehetett, hogy nem az eget elboritni
               jött s fergeteget hozni magával.</p>
					<p>Egy nyáriasan zöld s kén füszert lehellő erdő felett vonult, el, melly csillámló
               rónától környezve, mint hosszu sziget huzódott keleti irányban. A vadak fellázadtak,
               a száraz galyak csörömpöltek, robogva és csörtetve emelkedtek egész varju- és
               hollófellegek a magasba, összeelegyedvén ama fekete uszálylyal, melyből csudás
               zsibongás kelt s egyes énekszerü hangok fuvaltak, mint távoli sohajtások.</p>
					<p>A mit egyelőre ömlengő párázatok véletlen játékának hittem, az lassanként mindig
               világosb s elhatározott alakban tűnt fel s rajzolta le magát a kék égbe, hol mint
               tulvilági csatarend szélesen terjesztette félkörét valami álomszerü csudás gomolya a
               kisérteti alakoknak; a hány annyi féle, sohasem látott állatokon, szárnyas
               oroszlányokon és sárkányokon ülve vagy denevér szárnyakkal ellátva, mint a setétség
               szellemei, lángoló szövétnekekkel kezeikben. Elláthatlan menetet képeztek ezek,
               csudást és irtózatost, mellynek sem eleje, sem vége.</p>
					<p>Ollykor mintha valami füst, kárpit szakadna ketté, borzasztó arczok vicsoriták
               fogaikat s mereszték szemeiket reám, máskor egy lovon, melly tüzet szórt orröbleiből,
               öt hat fekete kisértet lovagolt, összebujva s szeszélyes gomolyt képezvén; távolabb
               hosszu láncz nyult el, szürkés lényekből, emberfejekkel és kezekkel, mellyek dagadtak
               s keskenyedtek s egyik a másik lábaiba fogódzva, mint a denevér-füzér régi egyházak
               födelén nyult hol lejebb, hol feljebb hullámozva, a nagy, mindig haladó, mindig
               zsibongó tömegből - alá.</p>
					<p>Ollykor pillanatra ugy tetszett nekem, mintha pár ismerős arcz bukkanna elő. Te
               Reginám, ülve hófehér szőnyegen, melly alattad ömlengett, mig fekete szárnyas lovon,
               mellynek sörénye hosszu mint a zászló, Endrét gondoltam megismerni. Azután egyszerre
               minden összevegyült, összeomlott, összehullt, s alant az erdőben rémletes zugás és
               csattogás keletkezett, mintha vadászsereg vágtatva rohanna azon keresztül s
               lerombolná a százados tölgyeket lovai patkójával.</p>
					<p>Hová - hová! kiáltottál te, Reginám, vergődve a fehér szőnyegen, mintha annak ölelő
               hullámai alól akarnál menekülni s még is félve a szédületes mélységtől, melly fölött
               csudás jármüved ragadott a kisérteti sereg után.</p>
					<p>Bátorság, szép mátkám! kiáltott reám Endre, kit egyszerre oldalom mellett
               pillantottam meg: - amott, - folytatá: Banda Kati! - Látod őt tüzes seprőn, s utána
               egész boszorkány sereget? Ne félj, itt vagyok, - tevé hozzá. - Alattunk megfordult a
               föld, összejártuk a világot, értünk telet, értünk tavaszt és nyarat, nem vagyunk
               messzi már a Gellérttől. Jer, leánykám, ide szép paripámra, közelebb leszünk
               egymáshoz.</p>
					<p>Egyszerre lovának szárnyai párázatokká olvadának, hosszan nyulva el mint valami
               kigyó, mellynek karcsu derekára pár száz könnyü szellem kapott fel, a legcsudásabb
               egyensulyozás által támogatván egymást.</p>
					<p>Itt vagyok, gyermekem! ne félj semmit, mindjárt czélhoz érünk, nem fogsz egyedül
               lenni, sokan, kikről nem is álmodod - követnek bennünket, szólt egyszerre egy hang,
               süvöltve mint a vihar - közelemben. Banda Kati volt.</p>
					<p>A rémület körülkarolt; oda néztem, hol téged, hol Endrét láttam, hol egyszer
               hófehéren mint cherub, dicsőült vonásokkal merült fel pillanatra előttem.</p>
					<p>Minden eltünt, sötét köd, mellyen fényes villámok czikáztak keresztül - fogott
               körül.</p>
					<p>Hová - hová? ezt kérdeztem, vagy gondoltam kérdezni, - kérdezni a szellőtől, kérdezni
               a csattogástól, melly zsibongott, mint a méhek raja. - Semmi felelet!</p>
					<p>Körülem minden változott, ömlengett, örvényelt; szemem előtt a szivárvány szinei
               tágas kört vontak, azután ujra füstöt, fellegeket, olvadó ködöt láttam, s alattam
               erdők, sziklák, folyók tüntek el, vagy a tenger hányta fel hullámait.</p>
					<p>Végre valami tündéres palota tünt fel magas hegyormon, ollyan volt ez, mintha
               idomtalan sziklakoczkákból lenne összehalmozva s csudás kupjai s tornyai, hol a
               magasba nyulnának fel, hol kiszélesednének, mint valami óriási kagyló.</p>
					<p>Nem sokára mellettem termett Endre és Jenő, lesegitettek tégedet a fehér szőnyegről s
               engemet paripámról.</p>
					<p>Széles hágcsón haladtunk felfelé, mellynek oldalait nem lehetett látni. Tengernép
               lepte el azokat, mindig felebb törekedvén, mindig élesebb zsibajban s hol tömeggé
               összefutva, hol ujra egyes alakzatokat tüntetve fel, mellyek e halmazából a kisérteti
               lényeknek emelkedtek ki.</p>
					<p>Végre a tömérdek nép a Gellért tetejét, hol amaz épület állt, egészen elöntötte. Ugy
               tetszett, mintha alant a Duna s egy város ezer tornyokkal, a kelő hajnal arany
               lepleibe lennének boritva.</p>
					<p>Mikor a tündér ragyogó palota teremébe léptünk, szemeim majdnem elvakultak a
               fénytől.</p>
					<p>Égő trónon egy felséges ifju alak ült, fekete palástban lángkoronával fején. A trón
               kivül leirhatlan sereg, minden pillanatban szinét, alakzatát változtatva, foglalt
               helyet.</p>
					<p>A terem tág hajózatában csudás bonyodalmu tánczok, kisértetve kábitó zenétől,
               mellynek renditő lejtései most is viszhangoznak fülemben - keletkeztek.</p>
					<p>Ugy tetszett nekem, mintha a föld maga felsóhajtana és nyögne, mintha mérhetlen
               távolból, mint a viszhang, ömlenének át régen hallott dalok, leirhatlan zenével
               összeolvadva, mig ollykor ezrei a trombitáknak s doboknak rivaltak fel egyszerre,
               mint valami diadali zaj, mellyet ujra tomboló dühös tánczkanyarodások kisértek.</p>
					<p>Ollykor Endre karjain a tánczosok közepette valék, máskor helyette valami tulvilági
               lény szoritott mind inkább és inkább magához, mig lehelletem kezdett kimaradozni s
               magam sem tudtam és értettem a kábultságot, melly elzsibbasztott.</p>
					<p>Egyszerre a jelenet megváltozott; nem csekély bámulatomra Rózsa Dánielt nejestől s
               többeket szegedi ismerőink közől a trón körül pillantottam meg, földig hajolva
               hódolatuk jeléül. - - Ellenállhatlan ösztöntől ragadtatva, a hódolók tömegében
               találtam magamat. Te, Reginám, álltál mellettem, közelünkben Endre és Jenő, fehéren
               mint a hó s dicsőült vonásokkal, homlokaik fölött egy-egy csillag ragyogott.</p>
					<p>Egyszerre, a csudás zene elnémult s ugy rémlett előttem, mintha távolban, egyszerü
               fali óránknak ismeretes ütését hallanám; mellyet azonnal elnémitott ujra ama robajló
               zene.</p>
					<p>* * *</p>
					<p>Eddig tart Reginám, a mit láttam - mit mondok, láttam!? - - a mit most is látok, olly
               eleven visszaemlékszem mindenre, mintha még ama rettenetes teremben állnék.</p>
					<p>A mi ezen tul velem történt, gomolygó, megragadhatlan kép.</p>
					<p>Mint a forgószél kapott fel valami ismeretlen erő, öntudatlan, ellenállhatlan,
               magosan lebegve a büvös lovon, melly a Gellértre vitt, két kézzel ragaszkodva selyem
               sörényébe, hol magasan a fellegek fölött, hol dühöngő tengeren, majdnem érintve
               habjainak fodrait - rohantam, miként a vihar jő, miként szél és fergeteg robog - mig
               - de hiszen a többit tudod, Reginám, mert miként érkeztem ide, miként találtam
               magamat ágyamban, elbeszéltem már neked.</p>
					<p>Ágota kimerülten hallgatott el, mig Regina vonásai tanusitották, hogy mind az, a mit
               hallott, inkább nyugtató mint lázitó hatással volt kedélyére.</p>
					<p>Rövid szünet után Regina felkiáltott. - Álmodtunk, Ágotám -! nincsen kétség benne;
               mert ha együtt lettünk volna, ha valóság volna, a mit átéltünk s nem ama büvös kenőcs
               kábitó erejének eredménye, - látományaink hasonlitnának egymáshoz. - Ám de ez nincsen
               ugy. - Láttam Jenőt, Endrét én is; de nem Banda Katit; láttalak tégedet is, de nem
               ugy, miként leirásod után téged látnom kellett volna. - Nem voltam ott, a hol te, nem
               láttam azt, a mit te, és ugy, álmaink mint ég és föld különböznek egymástól. - Halld
               és itélj.</p>
					<p>* * *</p>
					<p>Czéltévesztőnek és szükségfelettinek tartjuk ismételni azon szeszélyalkotta képeket,
               azon tündéres bonyolatokat, mellyek Regina álomlátásainak öszvegét képezték. - Csak
               annyit mondunk azokról, hogy Reginának képzelményeiben, a képek még zavarosabbak s
               álomszerüebbek voltak - s ha lehet, még inkább tanuskodtak arról, hogy mind abban,
               amit a két hölgy e borzasztó éjen átélt - semmi valóság nem volt.</p>
					<p>Mikor Regina mindent elbeszélt, Ágota felkiáltott:</p>
					<p>Igazad van, kedves angyalom! - álmodtunk! - de mivel ezen álom ellenséges befolyástól
               jött, egyre kérlek: - Márkus atyán kivül maradjon ez titok mindenki előtt egy
               kivétellel, mellyről mindjárt szólok; különösen atyánk és Rózsáék meg ne tudjanak
               abból semmit.</p>
					<p>De ha Banda Kati eljőne, hogy eredményét lássa kaján, ördögi cselszövényének, - ha
               szemét meg nem csalhatnók, ha az átvirrasztott éjnek nyomai elárulnak minket, mit
               tegyünk akkor?</p>
					<p>Banda Katinak megmondjuk, hogy kenőcse semmit sem ér, hogy az álmunkat zavarta meg s
               a dögvész ellen semmit sem használ. - Megfeddjük őt vakmerőségéért s többé szóba sem
               állunk vele!</p>
					<p>De mit tegyünk, jó Ágotám, hogy ezen talányos, kényszerüségteljes helyzetből mielébb
               kiszabaduljunk? mert magad átláthatod, mikép az naponként türhetlenebbé válik.</p>
					<p>Ágota rövid gondolkozás után, s mig ajkain szelid fájdalmas mosoly vonult el - szólt:
               - Endre és Jenő nyilatkozni fognak atyánk előtt. Tudod, Reginám, mikép ezt ugy is
               régen akarták már tenni, s csak félénkségünk vagy tartózkodásunk okozta, hogy erre mi
               nem akartuk még most beegyezésünket adni. - Azután, a mi történt, azután, a mitől még
               félhetünk, eljöttnek hiszem az időt, hogy Endrének és Jenőnek nyiltan és őszintén
               kivallván első alkalommal mindent, megengedjük - ha még akarják, ha igazán szeretnek
               minket - atyánkkal vagy gyámatyánkkal, magunk sem tudjuk, kivel, mert ki felel róla,
               igaz-e mind az, a mit nekünk születésünkről mondott, - megengedjük ismétlem, hogy
               atyánkkal szóljanak s kezeinket megkérvén beegyezésünket nyilvánithatjuk.</p>
					<p>Félek! rebegte Regina.</p>
					<p>Én sem vagyok minden félelem nélkül, viszonzá Ágota elfogultan: de a test gyenge, a
               lélek erős! miként a jó Márkus atya mondja, s Isten nem hágy el bennünket.</p>
					<p>Itt félbe szakitjuk e jeleneteket, a mi közvetlen történt - Ágota betegségét -
               tudjuk, s igy annak természetes következését, a kedves hölgyek szándékának vagy, ha
               akarjuk tervének, ideiglenes elhalasztását.</p>
					<p>De jegyezzük meg itt, hogy ha a Sábáth leirása, mellyet adtunk, sokban különbözik
               azon setét, tisztátalan ördöggyülésektől a Bloksbergen, Vesuvon s a német
               boszorkány-pörökből annyira isméretes Eterlétől, ennek magyarázata az, hogy annyira
               tiszta s nemes kedélyekben, mint Ágotáé, és Regináé a legfelcsigázottabb szeszély sem
               szőhetett olly szennyes képeket össze, mint a minőket ama serge az aljas mérgezőknek
               és ugynevezett boszorkányoknak - gondolt látni és átélni.</p>
					<p>E lélektanilag is megdönthetlen állitás után hagyjuk el ideiglenesen Szegedet - - de
               nem történetünk folyamát, melly óriási léptekkel közeledik végkifejléséhez.</p>
					<milestone n="2" unit="endSubChapter"/>
				</div>
			</div>
			<div type="group">
				<head> HARMADIK KÖTET. </head>
				<div type="chapter">
					<head> RAFAELA. </head>
					<milestone n="1" unit="startSubChapter"/>
					<p> I. </p>
					<p>Bécsben vagyunk. Hage Willibald s neje, a még mindig szép, bár nem fiatal Walpurg, a
               gróf szüleinek haláluk után Bécsbe költöztek s pár év óta ott laktak, a nagy világ
               közepette.</p>
					<p>Hage és Felsenthal közt - ha a hév, kitörni kész, a mindig ürügyre áhitozó
               ellenségeskedés háttérbe vonult, meg nem szünt azért. - Ritkán látták egymást, mert
               Felsenthal mint már ezredes - állomásán volt, s ha Bécsbe jött, minden idejét kedves,
               szelid nejének szentelte, s igy legfeljebb udvari ünnepélyek alkalmával láthatta
               ellenségét, kit egy tekintetre sem méltatott, kihez soha egy szót sem intézett, sőt
               ki ellen - bár egészen igazságtalanul - épen ez időben ujra fel volt bőszülve,
               megtudjuk nem sokára, mi okon.</p>
					<p>Felsenthalné azon szerencsés egyéniségek közé tartozott, kiket szerénységük s
               igénytelenségük miatt a rokonszenv felkeres és kisér; mig sokan, kiknek egész életük
               nem egyéb mint vadászat népszerüség és rokonszenv után azt ritkán vagy sohasem nyerik
               meg tartósan, mivel követeléseik s önhittségük nincsen arányban jellemükkel s
               érdemeikkel.</p>
					<p>Ollyan volt e kedves, érdekes teremtés, mint idegen a földön, kinek életén át egy
               messzi sugára a vágynak és sovárgásnak derengett, a nélkül, hogy tiszta fogalmával
               birna annak, hová vágyik, mire sovárog; mi az, mi képzelme szárnyait emeli, mintha
               elakarna repülni ismeretlen tájakra.</p>
					<p>Miként az aranyfényü bogár a magas köris lombjai közt, - elfödve bár leveleitől s
               láthatlan - elűz rejtekének hűs árnyai alól; ugy az ibolya vonz s édesget. - Mig
               amattól futsz, ezt felkeresed. - Ollyan, mint ama bogár, a gyöngédtelenség, - illyen,
               mint az árnyak ibolyája, az ég legritkább ajándéka, a gyöngédség. Amaz mint sérte
               tövis okozza, hogy a rózsához is óvakodva nyulsz, ez - láthatlan, édes idézetet von
               körüled.</p>
					<p>Nem lehet megtanulni, a sors bölcső ajándoka, nem az emberek adták, a jó Istentől
               hoztad.</p>
					<p>E gyöngédség volt a báj, melly a szelid nőhöz vonta az embereket, miként a napfényt
               vagy az árnyat keressük, s mindig azt leljük fel, a mi felmelegít, ha fagy környezi
               szivünket, vagy jótevő hüvel legyez, ha gond és bánat égeti homlokunkat.</p>
					<p>Nem mondhatjuk, hogy e szegény nőnek életét áthathatlan fátyla a gyásznak boritotta;
               mert tudjuk, hogy a legszerencsésebb ember is néha érezni gondolja a vigasz szellemi
               érintését, s a legsetétebb bánaton át, - pillanatra - édeni tájak futnak, mint
               megragadhatlan képek, mellyek után ha nyulsz, a csalódás gúny-hahotája csendül meg
               füledben.</p>
					<p>Ha gyermekei meghaltak, talán béke beszállt volna keblébe, s képzelné őket a
               forrásnál, honnan minden áldás, minden erő, minden vigasz jő; de nem tudta, féljen
               vagy remélje - hogy élnek! - E lekötött vágy, mellyen, mint a gályarab lánczán,
               feltörhetlen lakat függött, e félelem - mindig a valósulás küszöbén s még is
               feloldhatlan talány, volt az éd és kín-ér, mellyet lelkének szellemi léptei
               kisértek.</p>
					<p>Miként az évek haladtak, gyermekeit látta növekedni, képzete elmerült e rajzokban, a
               reménytelenség üres lapjain; karcsu, magas hölgyek lehettek már, szőke selymes
               fürtökkel s kedves kék szemekkel.</p>
					<p>Néha magános óráiban egész párbeszédet füzött odább kedves gyermekeivel, - megmondván
               nekik, mennyit szenvedett, mennyi könyei folytak titkon, s hogy élete nem volt egyéb
               mint hosszu sóvárgás utánok.</p>
					<p>De ha az idő eljött, mikor évenként ábrándos körutját tevé, rögeszméje teljes
               varázserejében feléledt, az évek annyi perczekké olvadtak, nagy vesztesége előtte
               állt a jelen egész kinjával. Ugy tetszett neki, mintha gyermekeinek eltünése után
               rögtön kocsira ült volna, s a szegény - szegény anya utjában csak kisdedek arczáit
               vizsgálta, azokat vette karjaira, várván, hogy a kétely lakatja felpattan - mint a
               tündér igéjétől a büvölet.</p>
					<p>Hol egyik, hol másik testvére látogatta meg - legboldogabb volt, ha férjét látta, de
               legszórakozottabb is; ugy tetszett, mintha annak jelenléte, ki vele egy kinnak s
               ugyan azon nagy szenvedésnek sulyát emeli, felujitná fájdalmát.</p>
					<p>Férjének egy közeli rokona, tiszt ezredében és segédje, Felsenthal Bruno, az utóbbi
               időben Bécsben volt s ezredesének házánál lakott.</p>
					<p>Éva kedvelte a derék ifjut s ez bensőleg ragaszkodott nagynénjéhez. Éva talán
               sejtette, mi tartja az ifjut Bécsben, kinek szülői megholtak s ki 24 éves korában
               nagybátyjának házát majdnem szülői háznak tekintette.</p>
					<p>Bruno s Alfréd közt darab idő óta, nem mondjuk, elidegenülés, de hidegség s
               tartózkodás létezett. Ha ennek okait fürkészszük, ez visszavezet bennünket Hage
               Willibaldhoz, s talán azt is megfejti, miért neheztelt Alfréd épen jelenben ujra régi
               ellenségére, Hagéra, inkább mint az előtt.</p>
					<p>Emlékezünk még, hogy gróf Hagénak gyermekét Raphaelának hivták, hogy ez szőke volt
               kék szemekkel, s ha az idő ápoló kertésze volt e gyöngéd virágnak, s ha szépsége,
               melly szülőit meglepte, midőn gyermeküket holdak, sőt majd év után felkeresték,
               előnyére fejlett ki, ugy Rafaela most mint 17 éves hajadon egy a legszebb hölgyek
               közől lehetett Bécsben.</p>
					<p>Siessünk e sejtélyt valósággá avatni, s mondjuk ki, mikép Rafaela valóban feltünő,
               felséges alak, ki nem csak szépsége, hanem esze kellemes társalgása miatt nagy
               kedvességben volt a fővárosban s fiatal korának daczára, már annyi hódolói voltak,
               mikép a henye világ őt két vagy háromszor eljegyzette már a nélkül, hogy e
               jóakaratról Rafaelának vagy szülőinek sejtelme lenne.</p>
					<p>Ha a hölgyek kezeit minden időben jó vagy rosz sikerrel mások s főleg szülők jegyzék
               el, a szivek eljegyzési jogát magoknak tartották fel. Innen van aztán, hogy e
               szentély, hol az élet ütere, a vérforgalom főhadiszállása, van, - néha egészen más
               bálvány fölé vonza szerelme táborát, mint azt a kiszámitó bölcseség tervezte.</p>
					<p>Nem mondunk valószinetlent, ha állitjuk, mikép Rafaela szülőinek házánál, a
               Felsenthal család iránti megvetésben és gyülöletben neveltetett, s e család minden
               tagjairól, atyjától s ennek hű viszhangjától, anyjától - nem hallott soha jót. Az
               illy családi gyülöletekben annyi igazságtalanság van többnyire, s azokban a hiuság s
               irigység olly feltünő szerepet játszanak, hogy a jót a nemest is el szokták
               ferditeni.</p>
					<p>De Rafaelának kedélye nem birt fogékonysággal a gyülölet mérgének beszivására.
               Jellemében valami egyenes, téveszthetlen igazságérzet volt s olly józan
               itélőtehetség, melly a jót és nemest bárkiben, lett légyen ez halálos ellensége - nem
               tudta félreismerni.</p>
					<p>Előtte megfoghatlan volt olly gyülölség, melly pár századon át szövődve, gyanuval s
               rágalommal táplálkozik, - s a magánőrj szinezetét veszi föl. Haragján ez angyalnak
               soha le nem ment a nap s életének csendes árja nem állitotta őt - szerencséjére -
               egygyel azon fájdalmak és sértések közől szemközt, mellyeket épen erős jellemek nem
               tudnak feledni - s illyenkor épen azok, kik szenvedélylyel tudnak szeretni -
               szenvedélylyel gyülölnek is.</p>
					<p>Egészen ellenkezője történt annak, mit a szülők - nem mondjuk czéloztak, hanem
               előidéztek talán akaratjuk ellen; mert gyülölségre növelni Rafaelát nem jutott
               eszükbe. A leány nemes kedélye okozta, hogy a gyúanyag, melly egyes szavak, egyes
               kikelések s szeretetlen itéletek által felhalmoztatott, nem vált égéssé; mert benne a
               szikra hiányzott, mellynek tápul illy anyag szolgál. - Épen azon roszul vagy legalább
               hiánosan indokolt harag, mellyet szülői mind azok ellen tanusitottak, kik a
               Felsenthal nevet viselték, igazságérzetében a részvét hurjait penditette meg.
               Teheted, hogy a nemes narancsfa tövén száradjon el, hogy virágai lehuljanak, mielőtt
               leveleiket kifejtették, - de ha a fa él és terem, nem teheted, hogy füszeres
               gyümölcse az erdők vad terméke legyen.</p>
					<p>Rafaela sokat hallott a szelid szenvedő, a kedves Felsenthal grófnőről. Többször
               látta udvarnál Alfrédet s annak rokonát, Brunót, s nem tudta, miként van, de
               ellenállhatlan rokonszenvet érzett irántok gyűlölet helyett.</p>
					<p>Felsenthal Brunót később nehány család benső körében, hová mindketten jártak,
               közelebb ismerte meg, s nem tudjuk a szép ifju kellemes személyessége egyedül vagy
               azon rokonszenv, mellyet csak imént emliténk, okozta, hogy ezen ismeretség lassanként
               mindig bensőbb szinezetet nyert, mig Bruno a maga részéről minden családi gyülölet
               daczára, szenvedélyes szerelmet érzett magában ébredni Rafaela iránt.</p>
					<p>Vannak szerelmi viszonyok, mellyeket titok óv és véd, de Bruno és Rafaela nem
               titkolták, a mit éreznek, nehéz is leende, mert a vonzatás önkénytelen volt,
               cseppenként hullt, fővényszemenként gyült s talán mielőtt öntudatával birnának,
               szerették egymást. - A világ elébb tudta, elébb észrevette ezt, mint magok, s mielőtt
               még vallomásokra került a sor.</p>
					<p>Ha Brunoval barátjai, Rafaelával barátnői - enyelegtek, senki sem kárhoztatva tette
               ezt; - mindenki természetesnek találta a dolgot. Voltak, kik annál több érdeket s
               regényességet láttak abban, mivel illy szövetség - ha valaha sikerül, két nemes,
               köztiszteletű család ősi gyülölségének vet véget, vagy legalább első lépés leend
               arra, hogy egymást megközelitsék.</p>
					<p>Igy gondolkozott különösen az özvegy császárnő Eleonora, miután Rafaelát megismerte s
               a nyilvános titkot meghallotta.</p>
					<p>Rafaela egyátalában nagy kedvességben volt az özvegy kedélyes anya császárné előtt,
               ki a fiatal leánykát kivételesen udvar hölgyei közé vette fel.</p>
					<p>De sem Hage Willibald, sem Felsenthal Alfréd - nem osztoztak e nézetekben.</p>
					<p>Mihelyt Rafaelának atyja észrevette, mit már előtte mások régen susogtak, hogy
               Felsenthal Bruno, a hadsereg egyik legcsinosabb tisztje - mint az árny követi
               leányát, azonnal erélyesen és szigoruan megtiltotta leányának a velei társalgást. Igy
               történik nem egyszer az életben, hogy a gyermekek szülőiknek épen azon szigorát
               ismétlik, melly alatt egykor legtöbbet szenvedtek. - Hage többet tett: - e tilalom
               óta leányának nem volt szabad azon házakhoz járni, hová Bruno járt; - szóval e
               tilalom által majd nem lehetlenséget követelt gyermekétől; mert Bruno a legtöbb
               előkelő házaknál ismerős levén, s mint jó tánczos minden ünnepélyre hivatalos, a
               találkozást kikerülni annyit teende, mint egészen visszavonulni a világtól.</p>
					<p>Rafaela, ha engedelmeskedik is, ki nem kerülhette, hogy Brunoval udvarnál ne
               találkozzék, s igy Hage Willibald szigora - épen ugy, miként vele és a szép
               Walpulggal történt Prágában, egészen ellenkező eredményre vezetett, s a mi Rafaelánál
               egyelőre szerelem és vonzodás volt, szenvedélylyé fokoztatott fel. Ki ne tudná, hogy
               az élet az ismétlések nagy könyve.</p>
					<p>Felsenthal Alfréd, a nagykoru Brunónak hajlamai fölött nem gyakorolhatott eldöntő
               befolyást; de mivel kedves rokonának, s kit előszeretete mint vélt örökösét
               tekintette, nem lévén gyermekei, - lehető szövetsége halálos ellenségének leányával
               minden terveit Brunóval felforgatta. Nem titkolta kedvetlenségét, közte és Bruno
               közt valami kellemetlen tartózkodás és hidegség kezdett kifejleni, miként azt már
               emlitettük. Különös, de az emberi szenvedélyek természetéből megfejthető, hogy
               Alfréd, Willibaldra is haragudott, mind a mellett, hogy jól tudta, mennyire boszantja
               ezt leányjának szerelme.</p>
					<p>Sajátos az, de szintolly megfejthető, hogy midőn Alfréd Bruno szerelmét kárhoztatta,
               más részt hiuságát épen az sértette, a miben Willibald kezére dolgozott, a szigor,
               mellyel leányának megtiltotta a találkozást Brunóval.</p>
					<p>Azonban mondottuk, hogy Willibald szintugy elkésett parancsával, mint Alfréd Bruno
               iránti hidegségével, mert a sors már hallatá hatályos szózatát: késő! </p>
					<p>* * *</p>
					<p>Ennyit előre bocsájtván, használjuk az alkalmat, melly előttünk nyilik Rafaelával
               találkozni.</p>
					<p>Ugyan azon napon, mellyen Bécset megközelitjük, a császári udvar fényes kisérettel a
               szent István egyházában volt, hol az évenkénti nagyszerü egyházi ünnepélyek egyike
               tartatott.</p>
					<p>Mi megelőzzük ezen ünnepélyt s azon pillanatban érkezünk a setét császári lak, a
               hires bécsi Burg, egyik udvarába, mikor már a hintók mint készen álltak
               indulásra.</p>
					<p>E kis komor tekintetü udvar, az egykori schweiczi testőröktől nyert schweiczi udvar,
               Sehweitzer -Hof nevét mái napig megtartotta, s ha a város felől a császári lak nagy
               terére lépünk, balra esik.</p>
					<p>E szép tér, korán sem birt még a mostaninak hatásos tekintetével, mert épen legszebb
               oldala, a II. József császár által épitett szárnya, nem létezett s annak helyét avult
               tekintetü épitmények foglalták el.</p>
					<p>De térjünk vissza a schweitzi udvarba.</p>
					<p>Jobbra a kaputól emelkedik az elég széles, bár nem magas hágcsó, melly előtt épen
               most a császári hintók egyikét látjuk, hasonlót négyszegü arany erkélyhez, minden
               oldalon krisztálytiszta üveg ablakokkal.</p>
					<p>E pompás jármü külről fényes fekete volt, az arany kétfejű sassal ajtain, s belől
               vörös bársonynyal bélelve, arany rojtos függönyökkel s olly tágos, mikép nyolcz
               személy kényelmesen bele fért.</p>
					<p>E hintó mögött még nehány udvarhoz tartozó jármüvet lehetett megpillantani.
               Mindezeket számos cselédség környezte, elevenszinű, félig németes, félig spanyol
               szabásu bérruhákban, mellyeknek minden varrásait széles arany paszománt
               boritotta.</p>
					<p>A hágcsó fölötti előtér, közvetlen a magas, széles bejárással szemközt, hasonlóul
               érdekes és eleven szemlét nyujt.</p>
					<p>Épen e pillanatban lépnek abba az apródok; gyönyörü fiatal gyerkőczék 15 és 18 év
               közt, bársony öltönyökben, mellyeken sem arany sem ezüst kimélve nincsenek.</p>
					<p>Utánok két magas férfiut látunk jönni, setét udvari öltönyben, fehér pálczácskákkal,
               mellyeket a kövezethez veregetve, jelt adnak, hogy a császár s kisérete jőnek.</p>
					<p>Ugyanakkor az udvarban felállitott fényes schweitzi testőrök tisztelkedtek
               fegyvereikkel, a zászlót leeresztették, és síp és dobszó hangzottak.</p>
					<p>A császár tábornagyi fehér öltözékben volt, fényesen himzett csillaggal mellén s az
               arany gyapju ünnepies, széles lánczával.</p>
					<p>Neje, Erzsébet, kivel Spanyolhonban találkoztunk, s ki az utrechti békekötés után
               1713. julius 11-én érkezett Bécsbe s az óta, mint szintén az özvegy császárnő
               Eleonora, változtatva Prágában és Bécsben mulatott, császári férjének balján
               jött.</p>
					<p>Jobbja mellett a még mindig öregesen szép anyacsászárnét, Eleonorát, látjuk. Mögöttük
               egész seregét a hadi és polgári hivatalnokoknak, udvarhölgyeknek s más számosoknak,
               kik ezen ünnepélyen jelen voltak.</p>
					<p>Az udvari hölgyek sorában találjuk a 17 éves, rendkivül szép Hage Rafaelát.</p>
					<p>A császár s a két császárnő helyet foglalt az első fönebb leirt hintóban.</p>
					<p>Többen azok közől, kiket az udvari lak magas ajtaján kijőni láttunk, hasonlóul
               hintókba ültek s a diszmenet, egy csapat fényesen öltözött ijjas őrség - az arcier-ék
               kiséretében, egyenesen az ismeretes Kholmarktnak tartott, azután a Graben nevü térre
               befordulván, a Szent István terén a roppant setét egyház agg homlokzata előtt
               megállt.</p>
					<p>Nem sokára azután a magas uraságok s az egész fényes kiséret az ezer gyertya által
               világitott öblökbe tüntek el.</p>
					<p>De térjünk még egyszer a schweiczi udvar hágcsójához vissza s azon pillanatra, mikor
               a császárnők hölgy-kisérete az utólsó hintókra várt, hogy a menethez
               csatlakozhassék.</p>
					<p>Ezen utóbbiak közt volt Rafaela, ki azon pillanatban, mikor a császár s a két
               császárnő hintaja megindult, egyszerre s látszhatóul minden ok nélkül halványnyá
               lett, mint a halál, s tagjaiba olly reszketegség jött, mikép elesett volna, ha az
               udvari kamarások egyike oda nem siet s karjaival nem támogatja.</p>
					<p>A hölgy hamar magához tért s alig halhatóan szólt: Én a legjobb akarattal sem
               kisérhetem ő felségöket.</p>
					<p>E szavakat Rafaela egy öreg, epés szinű urhölgyhez - gróf Elcznőhöz, a
               főudvarmesternőhöz intézte, ki magas hivatalánál s koránál fogva nem csekély fölényt
               gyakorlott a körüle álló, hajporozott és szorosan befüzött, többnyire csinos hölgyek
               fölött, kik nehéz selyem szoknyáikban s elárasztva a legfinomabb brabanti
               csipkékkel, érdekes csoportozatot képeztek.</p>
					<p>Kegyed nem fogja e botrányt elkövetni! szólt a sovány, magas nő, feddő tekintetet
               vetvén Rafaelára, ki már a kamarás segedelmét leány-barátnéi egyikének karjával
               cserélte föl. - Ő felsége, Eleonora császárnő, azonnal észreveendi, hogy nincsen
               jelen! Bátorság, grófnő, szedje össze erejét, megbocsájthatlan lenne illy elmulasztás
               azon nagy kegy után, mellyel ő felségük kegyed iránt viseltetnek.</p>
					<p>Az öreg, komoly grófnő egészen hivatalának élt s merev udvarhölgy volt a szó teljes
               értelmében, s kész, ha hatalmában áll, Rafaelát kényszeritni.</p>
					<p>Bocsánat, kegyelmes asszonyom, szólt most egy tisztes tekintetü férfiu, fekete
               bársony öltözetben, vékony egyenes karddal oldalán, gróf Elcznéhez lépve s
               tisztelettel meghajtván magát: a fiatal Rafaela grófnő visszafog térni szállására;
               már nehány nap óta vettem észre, hogy egészsége változást szenvedett; én magam fogom
               őt - ha csak ugyan ő felségök jelen nem létét ennyiek közt észrevennék -
               kimenteni.</p>
					<p>Jól van, tanár úr! felelt Elcz grófnő szárazon s kedvetlenül: azután a többiekhez
               fordulván nem minden gúny nélkül felkiáltott: menjünk urhölgyeim! - a hintók már
               előérkeztek; ha csak nincsen még valaki kegyetek közt, kinek olly gyöngéd idegei
               lennének, mint Hage Rafaela grófnőnek.</p>
					<p>A férfiu, kit a főudvarmesternő tanárnak nevezett, nem volt más, mint Währhof, azon
               orvos, kivel történetünknek egyik legsetétebb perczében az akkor még olly fiatal
               Felsenthalné, Mártonváry Évánál találkoztunk.</p>
					<p>Währhof karjával kinálta meg Rafaelát, azután ama számtalan, tévegszerü, folyosók
               hosszában haladtak, mellyek szállásához vezettek, lépcsőkön fel és le, hol a
               helyiséggel ismeretlen most is könnyen eltévedhet.</p>
					<p>Hogyan érzi magát, grófnő? kérdé Währhof részvéttel.</p>
					<p>Valamivel könnyebben, felelt Rafaela, de alig várom, hogy magamat kifüzethessem s
               ágyba jöhessek, nehány nap óta roszul vagyok s csak ő felsége, az anyacsászárné,
               iránti mély tiszteletem okozta, hogy erőtettem magamat, mennyire képes valék,
               kötelességem teljesithetésére.</p>
					<p>Az orvos gyanitotta, hogy Rafaela bajának olly oka van, mellyet felfedezni nem akar,
               mert inkább kedélyét, mint testét hitte betegnek; de a legkimélyesebb emberek egyike
               lévén, nem akarta a fiatal hölgyet, ki reszketett karjain, kérdéseivel felizgatni;
               azért csak annyit mondott neki, mennyit enyhülésére szükségesnek vélt, s szállására
               kisérte, hol komornája meglepetve sietett a váratlanul visszatérő elé. Az orvos
               igérvén, hogy még az nap meg fogja látogatni, nyugalmat ajánlott mindenek fölött s
               eltávozott.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>Mihelyt Währhof kilépett, Rafaela azonnal leöltötte feszes diszöltözékét, kifüzette
               magát s parancsolta komornájának, hogy ágyát rendezze.</p>
					<p>Azután kabátját levettetvén, melly olly nehéz és tömör volt, hogy a szoba padlóján
               fenállt, mintegy méhkosár, - könnyü, lágy pongyolát öltött. Arczában a szin kezdett
               visszatérni s lélekzete szabadabb lőn.</p>
					<p>Hagyj magamra, szólt a komornának, ki nagy részvéttel kérdezte, ha nem tehet-e
               valamit szeretett urnője könnyebbségére. - Hagyj magamra! - ismételte Rafaela:
               megkisértem, ha tudok-e ágyon kivül maradni, s ha nem, szólitani foglak.</p>
					<p>A komorna eltávozott.</p>
					<p>Végre magamban vagyok! kiáltott fel Rafaela egy támlányba ereszkedvén: azt hittem,
               hogy erőm odahágy.</p>
					<p>E szavak után, mellyeket inkább gondolt, mint mondott, ugy tetszett neki, mintha háló
               vonulna szemeire; de legyőzte gyengeségét s alig nehány másodpercznyi szünet után,
               mintegy felrázkodva aléltságából, egy levelkét, mellyet vetközése alatt kebléből
               észrevétlen kivont s kezébe szoritva tartott, kezdett felbontani.</p>
					<p>Kis iratka volt ez, alig tenyérnyi nagyságu, az irás tiszta és szép.</p>
					<p>A hölgy felbontva tartotta azt ujjai közt, mellyek reszkettek. Tekintete nem függött
               a sorokon, sőt czél nélkül látszott a légben időzni; valami automati volt e szép
               hölgy tekintetében s valóban ki őt igy közel az öntudatlan aléltsághoz látná, fogalma
               lenne arról mit egykor igézetnek neveztek s gonosz lelkek hatalmának
               tulajdonitottak.</p>
					<p>Egy hang nem lebbent el ajkairól, de gondolatai annál munkásabbak voltak, s midőn
               vonásai e zsibbadságból elevenülve vissza kezdették tükrözni lelkét, egész legendát
               tártak fel.</p>
					<p>Mit tegyek? e gondolat foglalatoskodtatá elméjét. Látszott a hölgyön, hogy a
               lehetőségek tág mezejét átfutja gondolatival, s elhatározni igyekszik valamit, miről
               nem tudjuk, elkerülése-e a bajnak vagy felszólitás cselekvésre.</p>
					<p>De legjobb, ha a levél tartalmával ismerkedendünk meg, melly némileg megfejti Rafaela
               kedélyállapotját; mivel ha minden sejtelmünk nem csal, épen e levélnek, nem tudjuk,
               mikénti kézbe-jutása a schweiczi udvar hágcsója közelében okozta azon ájulással
               határos elfogultságot, mellynek tanui valánk. Mert Rafaelától nem igen távol állt
               atyja, ki őt szemmel tartotta.</p>
					<p>A levélke igy szólt:</p>
					<p>„Kedves Rafaelám!”</p>
					<p>„Hasztalan minden igyekezetünk, a tiéd mind az enyim, nem fogjuk legyőzni a
               szerelmet, melly sziveinket egyesiti. Te mint száraz nyárban a virág hervadsz napról
               napra, én mint a kalitba zárt oroszlány rázom börtönöm vasrudjait s érzem azokat
               széttöredezni kezeim közt. Ah miért kell gyötreni igy magunkat? Lehetlenség-e, a mit
               akarunk? lelkiisméreted szól ellene? - nem tudom, nem hiszem; - mert szerelem, minő a
               miénk, vétek nem lehet, s mi köze az emberek gyülöletének azokkal, kik egymást
               gyülölni nem tudják! Ha életemet akarod s akarod a magadét - mert szenvedsz te is -
               el kell valamit határoznunk. Legyen az bár mi, egyről biztosithatlak: bennem sem erő,
               sem kitartás nem fognak hiányozni a lehetlenségnek látszót kivivni, sem szerelem, az
               áldozatot meghozni, mellyet tőlem kivánnál. De kell, hogy lássalak, kell hogy lelkem
               szomjára egy csöppje essék a vigasz harmatának. Kell mondom! ha nem akarod hogy,
               hitemet vesztve szivedben a kétség emészszen fel.</p>
					<p>Bruno.”</p>
					<p>* * *</p>
					<p>A levelet, mikép láttuk, Bruno, kétségen kivül Felsenthal Bruno irta, kinek talán
               hetek óta ezen egy módja volt szabadabban nyilatkozni.</p>
					<p>Bruno azon korban volt, hol a meleg sziv, a hev lélek nem hisz lehetlenségben,
               ollyan, mint a kit ellenállhatlan erő ragad s átemel bérczen, örvényen. Nem akart,
               talán nem tudott egyébről gondolkozni, mint hogy szeret s szerettetik. - Rafaela
               visszavonulása az odaengedés első ittassága után, bátyjának ha nem mélyebb, legalább
               nem titkolt elhidegülése iránta, sőt ennek czélzatosan s példálózva kiejtett
               nyilatkozatai nem birták arra, hogy szerelmét igyekezzék legyőzni s elszóródásokat
               keressen.</p>
					<p>Bruno nem volt kevesebbé könnyelmü, mint a fiatalság boldog korában a legtöbben, s
               nem egyszer épen azok, kikből idő és élet a legtartalmasb embereket érleli ki.
               Szerette tehát élni, s még is visszavonult a világtól, kerülte a társaságot s ha
               látogatásokat tett, ezek a szoros illendőség követeléseinek határiban maradtak.</p>
					<p>Rafaela szivében bizott s szerelméről bizonyos volt: egyet tudott - kétségtelenül,
               hogy nem azon lanyha, alkalomszerü, egyezkedésekre saját magával kész vonzalommal
               szerettetik, melly komoly akadálylyal szemközt nem képes megállni. Nem, Rafaela nem
               tartozott azok közé, kik jellemtelenségük mentségére okot keresnek s találnak ezeret
               egy helyett, kerülni mi nehézségekkel van összekötve s önzésükben feláldozni a
               kényelemnek azt, mit az illy természetek szerelemnek neveznek.</p>
					<p>Rafaela szeretett, igen jól tudta, mondhatnók, viszérezte ezt Bruno. Azon
               meggyőződésben, hogy Rafaela saját boldogságát eszközlendi, ha czélt ér, kész volt
               mindenre; kész - - nem merjük állitni botrányra, de igen annyira, hogy lelkében néha
               a legbátrabb s legrendkivüliebb feltétek merültek fel.</p>
					<p>Bátyja alig ha gyanitotta, mennyire ért e viszony; azért midőn Alfréd látta, hogy
               öccse visszakezd vonulni a nagy világtól, azt hitte, mikép minden megtörtént, mit
               okosság s óvatosság parancsolnak.</p>
					<p>Azonban, miként láttuk, csalatkozott, s a helyett, hogy Bruno magaviseletét menteni
               vagy azt hosszasan indokolni akarnók, jobb leend az események fonalát kisérnünk,
               mellyek legjobban megoldják kételyeinket.</p>
					<p>Rafaela nem volt olly tisztában magával. Ha szerelme szintolly forró is mint Brunoé s
               talán még bensőbb, világos, hogy a fiatal hölgy ugy volt nevelve, mikép szülői
               akaratával ellenkezni, tilalmukkal daczolni, szóval őket gyengeségeikben is sérteni
               bünnek vélte.</p>
					<p>Nem volt tehát Rafaela lelkében - ugy hiszszük - legalább jelenben az a kérdés többé,
               szabad-e Brunot szeretni vagy nem? - Mivel e részben tisztában volt magával s azt
               hitte, hogy ez bün, - de csak mivel szülői ellenzék; bár magában a vétek fogalma csak
               vonatkozó, s vétek addig, mig szülői, ellenszenvük s avult gyülölségük miatt azt
               tiltják. Mondjuk, Rafaela e részben és ennyiben volt tisztában magával, épen azért
               jelenben csak egy kérdés lebegett előtte: - - Kövessen-e bünt el szerelemből s
               tegye-e az önvád ürömcsöppét a mérlegbe, hogy azt boldognak lássa, kit nem szeretni
               vagy feledni nem tudna soha?</p>
					<p>Mikor a szerelemben a kérdés e végletet érte el, akkor félig győzött.</p>
					<p>Rafaela nem csak kedélybeteg volt, miként azt Währhof tanár igen jól eltalálta, hanem
               valóban testileg is szenvedett. Mert hiszen semminek sincsen gyorsabb visszahatása
               nemesb, tökéletesb szerkezetü természetekben az idegzetre, mint a lélek fájdalmának.
               Minél czélszerübb, alkalmasb a csudás gép, mellyet Isten a lélek rendelkezésére
               adott, annál hirtelenebb a hatás és viszonyosság szellem és anyag közt a
               kettőben.</p>
					<p>Mi előtt lepihenjek, gondolta Rafaela magában, le kell szivemről görditnem e terhet.
               Ó Bruno! sóhajtott fel és összerázkodott: ha te tudnád - ha tudnád - mit jelent az
               áldozat, mellyet tőlem kivánsz, nem sürgetnéd azt! Nem - nem, folytatá magában: mert
               nekem ugy tetszik, mintha az, a mi bennem a jobb és nemesebb, elesnék az örökségből,
               melly neked Rafaelában jutni fog, ha meggyőződése ellen cselekszik. De te akarod,
               hogy magam szurjam szivembe a fulánkot, melly ott örökösen fészkelni fog, s hogy
               szülőimnek okozzak fájdalmat, midőn ollyanra hajlám, miben ők nem fognak soha
               megnyugodni. Rafaelában nem volt beteges érzelgés, s a fogalom jóról s roszról
               szorosan körülirva és tiszta; de a gondolat, azok haragjával terhelve lenni, kik őt
               mindig az elkényesztetésig szerették, megfoghatóvá teszi, minő életre hatónak
               tekintette ezen áldozatot.</p>
					<p>Rafaela felkölt, látszott rajta, hogy minden erejét összeszedi; ollyan volt, mint a
               ki magát valami fájdalmas és életveszélyeztető műtétre szánja el, reszketeg, halvány,
               de kész, s e készségben erős. - A szép hajadon egy asztal mellé ült le, irlapot
               helyzett maga elé s a tollat vette kezébe.</p>
					<p>Ugy tetszett neki, mintha a hófehér lapon fellegek futnának el, mintha kis kezén
               mázsányi golyó függne.</p>
					<p>Egyszerre szeme felszikrázott, arczába a fiatalság melegsége visszatért s a hölgy
               hirtelen, mintha valaki sürgetné, vetett nehány sort az irlapra. Betűi usztak, mintha
               könyek közt rajzolnák le magukat s nem irva volnának, csak a képzelet festené azokat
               oda.</p>
					<p>Mit irt, nem tudjuk, meglehet, hogy maga sem birt tiszta fogalmával annak, a mit ir;
               - - de egyről felelni mernénk. - Ha e sorok Brunónak irattak, ő érteni fogja azokat s
               kitalálja, a mit olvasni ne talán nem tudna.</p>
					<p>Rafaela lágy veres viaszszal pecsételte be a levélkét e Brunóéval együtt egy kis
               ládácskába rejtette.</p>
					<p>Most, - - szólt a hölgy, ágyához közeledve, nyugodtabb, vagyok! roszabb, vétkesebb
               talán, mint egy félórával ezelőtt - de nyugott mint a sir. Ő akarta! megtörtént, adja
               az Isten, hogy Bruno boldog legyen, a többit tűrni, az én osztály-részem.</p>
					<p>Egy negyedórával e magányos, néma s még is annyit jósló jelenet után Rafaela vánkosai
               közt pihent s tagjain lázas feszültség rezgett át, pihent - de nem alhatott.</p>
					<milestone n="2" unit="endSubChapter"/>
				</div>
				<div type="chapter">
					<head> A LÉGYOTT. </head>
					<milestone n="1" unit="startSubChapter"/>
					<p rend="head"> I. </p>
					<p>Tiz nap tölt el azóta, hogy Rafaela az utóbb emlitett levelkét irta. - Egészsége
               helyre állt, s a jó, de szigoru Elcz grófnő ok nélkül aggódott, mert a két császárné
               - a mi igen természetes, észre sem vette, hogy - a fiatal hölgy nincsen a
               kiséretben.</p>
					<p>Lássuk most, miként állt az ügy a két szerelmes közt, volt-e ama levélnek, melly
               annyi hevély közt iratott, valami befolyása rájok s eredménye titkos lelki
               szövetségükre.</p>
					<p>Mondtuk, hogy tiz nap telt el; a tizedik estéjén Rafaelával egy szépen s gazdagon
               butorzott szobában találkozunk, még pedig nem egyedül, hanem egy nálánál alig egy
               évvel idősb hölgygyel.</p>
					<p>E szoba vagy inkább szobácska egészen arra látszott szánva, hogy két hű barátné vagy
               szerelmes-pár meghitt órát töltsön benne, les és tanuk nélkül.</p>
					<p>Emberek, kiknek kevés tapasztalásuk van, azt hiszik, hogy semmi sem könnyebb, mint
               két szerelmesnek egy meghitt barátnénál, tehát harmadik helyen találkozni. Ez nagy
               tévedés, semmire sem kevesebbé hajlandók a nők, főleg ha szépek és fiatalok, mint
               illy alkalom előkészitésére.</p>
					<p>Nem állitjuk evvel, hogy könnyelmü hölgyek közt s hol a szerelem bizonyos határokat
               átlépvén bensőbb, ha nem is olly vádtalan viszonynyá válik, illy alkalomcsináló
               barátnék ne akadnának. Igen is, sőt van példa reá, hogy kivételesen akad egy két nő,
               kinek némi szenvedélye az illy kedvezés szerelmesek iránt; de minden esetre ez a
               ritkaságok közé tartozik, s a szerelmesek többnyire sokkal élesebb észszel birnak
               saját érdekükben, minthogy erre szoruljanak. A legjobb alkalomkészitő a szerelem
               maga, melly inkább az alkalmak választásában, mint feltalálásában szokott
               habozni.</p>
					<p>Rafaela azon szerencsések közé számitható, kiknek illy hű és benső barátnéik vannak,
               és siessünk hozzá tenni, ollyan, ki a kedves hölgynek kedély-tisztaságáról
               tökéletesen meg lévén győződve, kész volt az illy esetekben nem ritka féltékenységet
               és sértett hiuságot félre tenni, s barátnéjáért olly lépésre szánni magát, mellyre
               senki más nem leende képes őt birni.</p>
					<p>E fiatal hölgy, s miként mondtuk, Rafaela benső barátnéja, Saldano grófnő volt, egy
               spanyol grand neje, ki bécsi szülőktől származván, mint báró Oberwald leány, szerete
               Bécsben mulatni, mivel ott gyakran találkozhatott rokonaival, s azért fiatal férjét,
               kivel, mint az utrechti béke után a spanyol követséghez tartozóval, Bécsben
               megismerkedett s kinek egy év óta neje volt, - könnyen rábirta, hogy vele évenként
               nehány hónapot a hires fővárosban töltsön.</p>
					<p>A barátság Rafaela s a grófnő közt nem volt uj, sőt gyermekkorinak nevezhetni azt. A
               két hölgy, mióta Hage Willibald Bécsbe költözött, benső, inkább testvéri, mint
               egyedül barátnői viszonyban élt.</p>
					<p>Minden gondolataikat közlötték s nem mondunk az emberi sziv titkait ismerők előtt
               hihetlent, ha állitjuk, mikép két illy barátné kitalálandá közlés nélkül is egymás
               titkát.</p>
					<p>Rafaela tehát szintugy tudta, hogy a szép Emilia, mert ez volt a grófnő kereszt neve,
               szereti Saldanót, miként Emilia tudta, hogy Rafaela szenvedélylyel ragaszkodik
               Felsenthal Brunóhoz.</p>
					<p>Mindketten azonban átlátták, hogy e szövetség a már előadott okok és körülmények
               miatt, ha nem tartozik is a lehetlenségek közé, rendkivüli s ezer akadályokon fog
               átmenni. Ez okon Emilia volt az leginkább, ki Rafaelát mindenkép arra intette, hogy
               igyekezzék e szenvedélyt legyőzni magában.</p>
					<p>Eddig tehát a fődologban tökéletesen megegyeztek, mert Rafaela is egy véleményben
               volt barátnéjával; de mindketten egyet s a fődolgot hagyták ki a számadásból, s ez a
               szerelem maga, mellyel koránt sem olly igen könnyü bánni, mint némelly száraz és
               számitó kedély gondolja. E fő-fő ütközőkő mellett a két hölgy Brunónak erélyes,
               következetes jellemét s rendkivüli szilárdságát sem számitotta be. Történt tehát, mit
               meglehetende nagy főtörés nélkül jó előre jósolni, hogy egy pör sincsen közelebb a
               vesztéshez, mint a mellyben ön magunk ellen ügyvédkedünk.</p>
					<p>Saldano grófnő Rafaela komolyságából hozott itéletet és nem tévedt. Átlátta, mikép a
               viszony magasbra ért, minthogy az a szokásos felbomolhatók közé számittathassék. Fájt
               neki, hogy Rafaela, Emiliának ismert ellen-meggyőződései által feszélyeztetve s
               lekötve, nem volt darab idő óta olly nyilt iránta, mint azelőtt. - Bátorsága talán
               muló haragot s barátsági nehélyt képes leende tűrni de bizodalmatlanság sértette őt,
               s ez segitette a fejtegetés előidézését a két barátné közt.</p>
					<p>Rafaela már az első szeretve kijelentett szemrehányásnak nem tudott ellenállni,
               nyakába borult barátnéjának s őszinte, nyilt vallomást tőn, minő végletig jutott
               szenvedélye, s hogy minden áldozatra kész Brunóért.</p>
					<p>Emilia nem tévedhetett barátnéjában, nem jöhetett pillanatig is valami sértő gyanura,
               s tudta jól és értette, mit, és mennyit nevezhet Rafaela áldozatnak. - Ki csudálná,
               hogy a fiatal nőt, a legszenvedélyesb s következőleg legregényesb irányuak egyikét,
               Rafaelának elszántsága képesebb lőn felmagasztalni, mint illy esetben s a fiatalság
               boldog éveiben gyávaságnak tartott visszavonulása - megnyugtatni.</p>
					<p>Rafaela azonnal kitalálta ismeretes hölgyi tapintattal, hogy barátnéja őt nem
               kárhoztatja, hogy benne engedékeny biróra talán, segédre talál; azért szivét egészen
               kitárta előtte s beavatta őt terveibe, reményeibe, fájdalmaiba s azon öröm-szikrába,
               melly minden szerelmi szenvedés mögött az igéret földének vezércsillaga.</p>
					<p>Találkozni kellett Rafaelának, Brunóval, bár mi leende is e találkozás eredménye.
               Mindketten az ellenállhatlan szükséget érezték, kibeszélni magokat. Pár óvott biztos
               órára szomjuhoztak, mint a vándor a pusztában egy hűs forrásra. De épen e találkozás
               a legnagyobb óvatosságot tette szükségessé.</p>
					<p>Saldano grófnő volt Rafaelának minden ismerői közől az első s egyetlen, kit illy
               kényes titkával szerelmének mert megbizni, s ez volt Brunónak irt válaszában nevezve
               s ki e választ átadta. De mivel a fiatal grandnő, saját derék, de kissé könnyelmü
               férjét egészen ki akarta az ügyből hagyni, ez pedig nejét imádván, többet volt
               otthon, mint a házon kivül, nem volna olly könnyű figyelmét kikerülhetni.</p>
					<p>Tiz hosszu nap telt el, mig végre Emilia pár óra felett rendelkezhetett, férje egy
               barátjánál lévén falun vadászaton, s mig mindent képes lőn ugy elintézni, hogy
               Rafaela és Bruno nála a véletlenség szine alatt találkozhassanak.</p>
					<p>Együtt látjuk a két hölgyet, egy hosszu félóra óta ülni. Rafaela volt első a
               légyotton; barátnéja kocsiján s vele együtt jött a császári udvarból, s a dolog
               senkinek sem tünt fel, még az öreg Elcz grófnőnek sem.</p>
					<p>Bruno nem igen pontosnak látszik, Rafaela, szólt Emilia grófnő: neki félóra előtt már
               itt kellett volna lenni. Öreg komornyikomnak meghagytam, hogy bár ki keres ma s ez
               órában, utasitsa el Brunón kivül.</p>
					<p>Meg nem foghatom e késedelmet, mond Rafaela, holott épen ő volt, ki e találkozást
               sürgette és siettette. Valami akadály adta elő magát - -</p>
					<p>Épen midőn Rafaela e szavakat ejté ki, jelentette az öreg ősz komornyik gróf
               Felsenthal Brunót, kinek látogatása annál kevesebbé tünt fel a gyanutlan vén
               embernek, mivel Saldano gróf és Bruno meghitt barátok levén, volt nap, hol kétszer is
               meglátogatták egymást.</p>
					<p>Mihelyt a komornyik eltávozott, Bruno némán köszönt a hölgyeknek, halványabbnak
               látszott szokottnál, s elfogult hangon szólt: Bocsánat, Rafaela grófnő, ha nem jöttem
               elébb. Alfréd bátyám pár órával ezelőtt nálam volt, azután megbizásából egy
               halaszthatlan látogatást kellett a városban tennem.</p>
					<p>Alfréd gróf volt kegyednél? kérdé Emilia meglepetve: én azt hittem hogy férjemmel
               együtt Dietrichstein grófnál van vadászaton.</p>
					<p>Valami váratlan esemény változtatta meg tervét, viszonzá Bruno, még mindig szembetünő
               elfogultsággal: valami egészen hihetlen, vagy legalább kevéssé valószinű, de a mi
               igen nagy benyomást tőn bátyámra. - - -</p>
					<p>Hagyjuk ezt! tevé Bruno némi szünet után hozzá, kitalálhatlan dolgokat legjobb nem
               feszegetni, s én olly boldognak érzem magamat kegyetek közelében, mikép alig várom,
               hogy saját legközelebbi érdekeinkről szólhassunk.</p>
					<p>Foglaljon helyet, Felsenthal, mond Emilia, egy kis támlányra mutatva.</p>
					<p>Mindnyájan leültek.</p>
					<p>Bocsánat Rafaela, szólt Bruno: valami rendkivüli dolognak vagyok behatása alatt;
               beszédem nem összefüggő; de legyen kegyed nyugott, a fődologban semmi sem változand;
               legyen igaz, vagy tévedés, a mit Alfrédnek elég fátylazott szavaiból megérteni képes
               valék.</p>
					<p>Emilia ezen érthetlen beszédet végig hallgatta, a nélkül, hogy a legtávolabbi
               összefüggést tudná felfödözni a közt, a mit Bruno mondott, s a közt, a mi őt e régen
               sovárgott légyottra hozta. Végre a fiatal nő elvesztette béketürését s felkiáltott: -
               -</p>
					<p>Felsenthal, én nem értem kegyedet, s miként látom, Rafaelát beszédei zavarják s
               nyugtalanitják; egy egész élet jövőjéről van szó, alig merek több, mint pár biztos
               órát igérni kegyednek és neked, Rafaela; kérdés, ha e közben is nem jő-e valaki
               ollyan, kit visszautasitni nem lehet; azért el most a talányokkal és sejtelmekkel s a
               dologhoz, ha ugy tetszik.</p>
					<p>Rafaela valóban nyugtalan kezdett lenni. Megszoritotta Emilia kezét, s azután mintha
               valami nagy félelmet küzdene le magában, hirtelen szólt. Bruno, Emilia felszólitotta,
               hogy a fődologra intézze figyelmét és nyilatkozzék. Én ellenben nem fogok s nem
               akarok erről semmit többé hallani, mig habozás nélkül meg nem tudom, mi történt olly
               fontos, a mi Alfréd grófot és kegyedet képes volt zavarba hozni?</p>
					<p>Emilia értette Rafaela indokait, talán maga ekkép cselekedend hasonló körülmények
               közt, de boszankodott Brunóra s a fiatal nőnek visszatetszett, hogy az ifju épen illy
               fontos órát használ arra, Rafaelában nyugtalanságot ébreszteni.</p>
					<p>Semmi! kiálltott fel Bruno: semmi ollyan, mi kegyedet nyugtalanithatná, de engedje,
               hogy erről most hallgassak.</p>
					<p>Nem tudom, mi okozza e hevélyt bennem, nem tudom, örüljek vagy féljek, de hagyjuk
               ezt.</p>
					<p>Rafaela felkölt, az egyik székhez közeledett, hol kalap helyett, az akkori divat
               szerént bő s magasan viselt hajéket egészen beboritni képes, fekete, halvány
               rózsaszin selyemmel bélelt kápája - saudron - azaz üst, miként nevezték, hevert.</p>
					<p>Bruno! szólt a hölgy a kápát felemelvén, mintha menni készülne s avval fejét akarná
               födni: rendkivülinek kellett történni, mert csak ez lehete képes kegyedet annyira
               megzavarni! Egész jövőmről van szó, s ha illy dolgokról mi, az érdeklettek, nem is
               tanácskozhatunk soha hideg vérrel, még is szükség, hogy kedélyünk annyira nyugott
               legyen, mikép elfogultakká ne tegyen bennünket!</p>
					<p>Rafaela! mond Bruno, utána sietve s kezét megragadván: várjon, nem vagyok többé
               elfogult! sőt ha mind az igaz volt, a mit - - - de miért illy hihetlenségre épitni -
               - még boldogabb volnék - -</p>
					<p>Nem szólt kegyed e pillanatban igazat! szakitá őt Rafaela félbe, olly arczczal s olly
               tekintettel, melly az ifjut leigézte. Azért ha nem akar nyilatkozni, mielőtt saját
               ügyünket érintenők, én távozni fogok.</p>
					<p>Két dolog kétségtelenné teszi Bruno rendkivüli elfogultságát, az első: olly titok
               érintése, mellynek emlitésekor nyugott kedélylyel pillanatnyi kétsége sem maradanda
               fen, hogy ez Rafaelát megzavarja. Ha tehát időelőttinek vagy ollyannak vélte azt,
               mellyet Rafaela előtt titkolnia kell, elhamarkodott beszéde, a legszelidebb kétellel
               élvén, eszméletlenséget árult el. A második az, hogy szavaiban nem volt összefüggés s
               hasonlitottak egy elvesztett levél folytatásához, tanusitván, mikép Bruno a fődolgot
               feledte, tudniillik Rafaelát előkésziteni, ha az, a mit felfedezni félt, valóban olly
               fontos, mint azt megszaggatott beszéde s rohamos, majdnem öntudatlan előadása
               sejteték.</p>
					<p>Csak midőn látta a zavart, mellyet okozott, s a kellemetlen, majdnem sértő benyomást,
               mellyet a szép Emilia grófnéra is tőn, tért eszméletre vissza s átlátta, minő zárutba
               sodorta be önmagát hamarkodása által.</p>
					<p>Maradjon, Rafaela! szólt hevesen: e mindjárt lángotvető képzelőtehetség, ezen
               izgatott s mindig az első behatás alatt megrezzenő kedélyem okozta, hogy közepette
               vagyok annak, mit - érzem most - halkkal és óvatosan kelle megközelitnem. Maradjon,
               drága Rafaelám, az égre kérem, mindent megmondok; a titkolódás utját vigyáztalan
               hevességem által magam elzártam; de legyen nyugott, mind az, a mit hallani fog, - -
               még ha igaz is s nem lappang valami gyöngédtelen ármány alatta, viszonyunkra nézve
               roszabbra semmit, jobbra talán változtathat valamit.</p>
					<p>Valahára! mond Emilia, ki maga is felkölt s most Rafaela előtt állt. Remélem, minden
               előzmény megtörtént s ha kegyed, miként mi itt Bécsben szokjuk mondani, az ajtóval
               együtt hullott az egyházba, - kezdje el solozsmáját. Az én kis házi értelmem -
               bocsánat Felsenthal - az illy rendkivüli dolgok alatt mindig egy kis egeret sejt
               Aesop meséjéből.</p>
					<p>Emilia tréfája nem idézett sem Rafaela, sem Bruno ajkaira mosolyt; de Rafaela a
               székre ejtette selyem kápáját s kérdő tekintetet vetvén Brunóra szólt:</p>
					<p>Maradjak? nem fog-e kegyed többé talányokban szólni az előtt ki sohasem volt talány
               előtte.</p>
					<p>Üljetek le! mond Emilia tréfás haraggal: igy! most kegyeden van a szó Bruno:
               halljuk.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>Miután helyet foglaltak, s Rafaela éles figyelemmel szegezte szemeit az ifjura, ez
               rövid szünet után igy közelitette meg a tárgyat.</p>
					<p>Ha legjobb szándékom mellett, szép grófnőim, nem leend egészen világos, a mit
               hallandnak, ne tulajdonitsák egyébnek, mint annak, hogy hiven, minden toldás nélkül
               mondván el a mi történt, ennek kegyetekre nézve is azon kétes, sejtelemteljes, s
               azért nem szabatos hatása leend, mellyet én hoztam magammal.</p>
					<p>Rövid leendek. Épen készülőben valék ide, midőn bátyám, kit távol gondoltam már,
               vadász öltönyben szobámba nyitott. Arczán a legnagyobb ingerültség kifejezését
               láttam, s megvallom, első pillanatban nem tudtam, valami elmulasztásért reám
               megneheztelt ezredesemmel, vagy irántam mindig udvarias, bár az utóbbi időkben kissé
               hideg rokonommal állok-e szemközt.</p>
					<p>Idő azonban nem maradott ezen gondolkozni; mert Alfréd minden további előzmény nélkül
               hirtelen szólt.</p>
					<p>Bruno - valami rendkivüli történt, a mi mindnyájunkat, s igy tégedet is közvetlen
               érdekel. Ha igaz - mit hinni alig merek, ugy én elvesztett gyermekeim egyikét
               fedeztem fel, és te Rafaela kezét fogod megnyerni!</p>
					<p>A hatást, mellyet e rövid, e rejtélyes s a meny minden boldogságát kilátásba előidéző
               nyilatkozat tőn reám, hasztalan törekedném festeni.</p>
					<p>Hogyan Alfréd bátyám? kiáltottam fel: mi ébresztette e reményt?</p>
					<p>Egy levél Bruno, mellyet ma s azon pillanatban vettem, mikor vadászatra készültem. A
               föld ég alattam! - Ó ha ez igaz! - - ha e remény mint a tengerbe hullt és most
               felfedezett kincs igaz, akkor Évám, ki előtt még sok élet év áll, fel fog ujulni,
               ifjadni, az élet tér keblébe vissza minden bájával és varázsával! De minden
               bizonytalan még, s ez oka, Bruno, miért csak annyit mondhatok neked, mennyit okvetlen
               tudnod kell.</p>
					<p>Én most, és innen egyenesen Hage Willibaldhoz, személyemnek s házunknak halálos
               ellenségéhez megyek - - -</p>
					<p>Rafaela halvány lett mint az ivar s felsikoltott: Atyámhoz? - ez lehetlen! soha még
               egy Felsenthal át nem lépte házunk küszöbét, ennek rettenetes következései lesznek!
               Talán ujra azon párbajok, mellyek kedves anyám ifjuságát elkeseritették! Emiliám
               fogass tüstént, atyámhoz sietek, talán még nem késő!</p>
					<p>Emilia felemelkedett üléséből.</p>
					<p>Nyugalom grófnők, mond Bruno: biztosithatom előre, hogy semmi veszély nem fenyiti sem
               Willibald grófot, sem Alfrédet; mert egyik, mint másik esetben nem volnék itt.</p>
					<p>E szavak szembetünőleg megnyugtatták Rafaelát, s Emilia, ki már készült parancsot
               adni hogy fogjanak, ujra ülésébe ereszkedett. Hallgassanak kegyetek végig, ismétlem,
               semmi veszélytől nem tarthatunk, Alfréd erre becsületszavát adta.</p>
					<p>De mi vezeté őt atyámhoz, s hiszi-e Bruno, hogy e két férfiu - két villámteljes
               felleg mondanám - találkozhatik csattanás nélkül?</p>
					<p>Nyugalom! és hallják tovább. Egyenesen Hage Willibaldhoz megyek - - ezt mondá
               bátyám.</p>
					<p>Uj összeütközés? kérdeztem megrázkodva: mert kegyedre gondoltam, anyjára s a hamvadni
               látszó ős gyülöletre.</p>
					<p>Nem, viszonzá bátyám: nem hiszem, tevé hozzá: de egyre becsületszavamat adom Bruno, s
               ez az, hogy Hagera több szükségem van, minthogy saját életemet ne osztanám meg vele,
               csak hogy az övét megóvjam; mind a mellett hogy ellenségem s ez órában még nem vagyok
               tisztában magammal: mit higyjek, mitől féljek, mit reméljek.</p>
					<p>De elég ennyi most, Bruno; minden perczem számitva van, mig a tárgy uj, meg kell azt
               ragadnunk, ne hogy kiszalaszszuk kezeink közől. Azért halld a mi téged illet, a mi a
               te teendőd.</p>
					<p>Eredj még ma s minél elébb, - itt bátyám egy kereskedőt nevezett meg, tudd meg,
               folytatá, hogy a levél, mellyet saját fia hozott nekem, honnan és kitől jő? - -
               Hallgass az egész dologról, ne nevezd meg a kereskedő nevét is senkinek; a legnagyobb
               óvatosságra van szükségünk, ha a pokoli gaztettet, melly 17 évét az én s szegény
               Évám életének megmérgezte, fel akarjuk fedezni. Járj jól végire, ismétlem, és mielébb
               - ki hozta ama levelet a kereskedőhöz, honnan jött az, s ha a fölirás ismeretes-e?
               Még ma, talán ez órában távozom Bécsből, talán egyedül, talán Hageval.</p>
					<p>Hageval! kiáltottam fel.</p>
					<p>Ne tarts semmi veszélytől, mond Alfréd: keress fel még ma, ha lehet pár óra mulva, s
               mielőtt eltávoztam, s ha már ez megtörtént, nehány sort találsz komornyikomnál
               számodra.</p>
					<p>Atyámmal távozni! kiáltott fel Rafaela megrettenve s erőt vévén magán, miután darabig
               egy szót nem birt kiejteni: atyámmal és miért? hová? ez nem lehet más ut, mint valami
               párviadali légyottra? Emiliám, az égre kérlek, fogass tüstént, eddig is kár volt
               késnem.</p>
					<p>Megmondom, hogy fogjanak, ha kegyetek parancsolják, szólt Bruno: ugy is kevés a mit
               mondhatok még.</p>
					<p>Igen - igen! sürgeté hevesen Rafaela.</p>
					<p>Bruno a mellék szobába sietett, s mikor nem sokára visszatért, Rafaelát Emilia karjai
               közt találta.</p>
					<p>Mondjon ki mindent Felsenthal, szólt Emilia, mindenkép ügyekezvén barátnéját
               megnyugtatni, kiben a Bruno által mondottak ezer sejtelmet ébresztettek fel.</p>
					<p>Mit keres Alfréd atyjánál? minő összeköttetése lehet az emlitett levélnek, s a
               reménynek, egyik elvesztett leányát felfedezni, a látogatással atyjánál? miként
               fejtse meg mindezekből azt, a mit Alfréd Brunonak mondott - - hogy Rafaela keze
               övé!</p>
					<p>Ennyi uj eszme rohanta meg az ifju hölgy keblét, egyszerre, váratlanul miként a vész
               jő.</p>
					<p>Homályos sejtelmek s visszaemlékezések merültek fel. Eszébe jutott, mikép szülői
               házánál nem egyszer hallotta, hogy születésekor barna haja volt, s ez csak nehány
               holnap mulva kezdett világosb szinre változni, mi gyakran megtörténik, de a minek
               emlékezete most egy más eszmével szövetkezett. Azok, kik Felsenthalnét, Alfréd nejét
               ismerték, nem egyszer erősitették előtte, hogy közte s a szegény szenvedő nő közt a
               hasonlatosság, főleg vonásokra és termetre rendkivüli s meglepő.</p>
					<p>Szülői előtt ezt gyöngédségből senki sem emlitette; de szülői magok nem egyszer
               állitották, hogy Rafaela nem hasonlit hozzájok.</p>
					<p>Hogy a Felsenthal leányok eltünését ő épen ugy tudta, mint egész Bécs, azt nem
               szükség emlitenünk. Az esemény akkor mikor történt, sokkal nagyobb zajt ütött,
               minthogy azt a világ hamar feledhetné. Ezen kivül Felsenthalné sajátos
               kedélybetegsége, évenkénti utazásai, a felső köröknek gyakori társalgási tárgyai
               voltak.</p>
					<p>E rövid ábráját a setét viharnak, melly Rafaela keblében első villamait szikráztatá s
               távoli morajját kezdé hallatni, szükségkép emlitenünk kellett; most halljuk Brunót,
               kit Emilia felszólitott, hogy mindent mondjon meg, érezvén maga, mikép illy esetekben
               mindent, vagy ennek lehetlenségében minél többet tudni nyugtatóbb, mint azon ásitó
               hézagok s ürek, mellyeket aztán sejtelmek s aggály ezer rémképpel szoktak
               betölteni.</p>
					<p>Rafaela! szólt Bruno egyenesen a fiatal hölgyhez intézvén szavait. Ha bátyám a benső
               sziv- és lélek-szövetséget, melly köztünk - hála sorsomnak, létezik, egész boldogitó
               minőségében tudandá; nincsen kétség benne, hogy kegyedre nézve, ki előtt titkom
               nincs, és abban a mi mindkettőnket olly közvetlen érdekel, nem is szabad hogy legyen,
               kivételt teende. De mivel ezt nem tette, már is többet mondottam, mit talán mondanom
               kellett s elhallgatnom üdvösb leende. Átláthatja drága Rafaelám, hogy az ügy maga, a
               legnagyobb óvatosságot és kimélyt teszi mindnyájunk kötelességévé, kik azt
               tudjuk.</p>
					<p>Megbocsásson Bruno, szólt Emilia: ha én, véletlen tanuja nyilvánitásainak, itt félbe
               szakasztom, kinyilatkoztatván, mikép a titok nálam óva van. Sokkal bensőbb vonzalom
               csatol e kedves - kedves teremtéshez, mint sem bár mit tehetnék, vagy mulaszthatnék
               el, mi nyugalmát képes lenne koczkáztatni.</p>
					<p>Rafaela megragadta Emilia kezét, Bruno folytatá:</p>
					<p>Első dolgom volt azon kereskedőhöz sietni, kinek fia, miként Alfréd mondá, a levelet
               hozta s eltávozott, a nélkül hogy bátyám vele találkozna.</p>
					<p>A kereskedő Linczben volt, miként azt nekem neje maga erősitette. Minden, a mit ez
               utóbbitól megtudhattam, az, hogy a levél Szegedből jött, a szokott uton, az
               egyedülin, melly Magyarország és az örökös tartományok közt, a kereskedői
               összeköttetést képezé.</p>
					<p>A kereskedő neje, látván hogy a boriték szélén a siető szó kétszer alá volt huzva, -
               mikép illy esetekben férje felhatalmazásából máskor is tette, felbontotta a boritékot
               s abban két bepecsételt levelet talált: egy férjének s egy másikat gróf Felsenthal
               Alfrédnek szólót.</p>
					<p>Átadta tehát az utóbbit fiának, ki azt azonnal bátyámhoz vitte. A másikat, melly még
               felbontatlan kezei közt volt, megmutatta nekem, állitván hogy épen azt is felbontani
               készült, midőn férjétől pár sor irást vett, mellyek megérkezését még e napra jelentik
               s igy nem tartotta szükségesnek felbontani azt.</p>
					<p>Tudakozván tovább, ha ismeri-e az irást, s nem gyanitja-e, kitől jöhet a levél? - A
               nő minden tartózkodás nélkül azt felelte, hogy férjének Szegeden semmi kereskedési
               öszeköttetései nem lévén, csak azon egyetlen embertől jöhet a küldény, ki nehányszor
               megfordulván Bécsben, férjével véletlenül megismerkedett s ki azóta ezt pár
               vásárlással bizta meg, az az valami Futaky Ferencz nevü, igen tehetős szegedi
               polgártól.</p>
					<p>Ennyi az, a mit megtudtam, feltévén magamban, hogy mihelyt a kereskedő haza jő,
               ismétlendem látogatásomat.</p>
					<p>Annyi bizonyos, hogy sem a nő, sem az ifju, ki a levelet bátyámnak meghozta,
               legkisebb tétovát, vagy nyugtalanságot nem tanusitottak.</p>
					<p>Mikor e hirrel bátyámhoz siettem, cselédeitől megtudtam, hogy 10 percz előtt utazott
               el Prágába, egyedül, vagy Willibald gróffal, nem mondhatták, s nem volt időm
               megtudni, mert ide siettem, még egészen azon hevély hatalma alatt, mellyet nekem a
               történtek okoztak, s a levéllel, mellyet Alfréd hátra hagyott zsebemben.</p>
					<p>* * *</p>
					<p>A mi még Bruno és a két érdekes hölgy közt mondatott, mig a kocsi előállt; mi volt
               főleg azon levélnek tartalma, mellyet Alfréd hátra hagyott, ha most nem mondjuk meg,
               nem maradand sokáig titokban.</p>
					<p>Jelenben sietünk a függönyt leereszteni, de csak azért, hogy egy másikat felvonjunk,
               melly közelebb vezetend eseményeink végfeloldásához.</p>
					<milestone n="2" unit="endSubChapter"/>
				</div>
				<div type="chapter">
					<head> BOSZORKÁNY VADÁSZAT. </head>
					<milestone n="1" unit="startSubChapter"/>
					<p rend="head"> I. </p>
					<p>Ha történetünk az egyszerü alföldi városba Szegedre tér ujra vissza, oka az, hogy
               elszórt személyzetünk cselekvéseiben láthatlan egység van, melly ugyanazon kifejlés
               felé siet.</p>
					<p>Miután tanui valánk, a Tisza parton - az e mai napig boszorkány-sziget nevet viselő
               helyen, azok, és többek irtózatos kivégeztetésének, kiknek életelőzményeit később
               lefejleszteni ügyekeztünk: oda értünk, hol csak nehány hónap, alig egy év, választ
               el bennünket a Szegeden örök emlékezetü julius 22-dikétől 1728-ban.</p>
					<p>Sokan azok közül, kik a máglyákon hamvadtak el, vagy később börtönbe kerültek, hol
               rájok valószinüen hasonló sors várt, nem is álmodták, hogy a veszély küszöbükön áll,
               midőn most Szegedre jöttünk, hogy egyét, azon - mondanók - hőbörtös jeleneteknek
               idézzük fel, mellyek, hála a polgáriasodás haladtának, alig ha többé
               visszatérendnek.</p>
					<p>Az ember sorsa illyen, nem tudja mire ébred s ha mögötte a kiábrándulás, előtte a
               rejtély. A végszámvetés határoz aztán, mert fény és gazdagság, nyugalom és béke közt
               vettetnek itt arany s ezüst szálai azon szövetnek, mellyre a szerencsés ember
               életeseményei himezve vannak, mig amott, setét gunyhóban, gond és bú közt, az élet
               szövőszékén kenderfonal vonul el, s csak akkor, mikor az élet végórája üt, vagy
               miként egy agg dalnok mondja: mikor a párka lefejtette életünk gomolyát - válik el,
               selyem- vagy kenderszálakból állt-e az.</p>
					<p>* * *</p>
					<p>Szegeden, miként mondottuk, körül-belől egy évvel, a boszorkány-szigetben történt
               kivégeztetések előtt, a szegedi tanács késő éji órákban, tehát a bevett szokás és
               törvényes gyakorlat ellenére, együtt ült, talán egy kettő hiján.</p>
					<p>Szlovenics Mihály, magában értetik, nem hiányzott e gyülésből, minden igen titkosan
               történt, s talán többeknek a tanácsos urak közől, szeretett életpárjaik is, nem
               sejtették, miben sántikálnak férjeik s birhatta őket arra, hogy lágy vánkosaikat s
               gyapjas debreczeni pokróczaikat, a tanácsterem kemény fenyő székeivel cseréljék
               fel.</p>
					<p>Szeged városának, mint királyaihoz hiven ragaszkodónak, sok mindennemü s többször
               ujitott s erősitett kiváltságai voltak, a legrégibb kortól a legközelebbi multig.
               Régi telep ez, sok viszontagságokat állt ki s bizony, mi tagadás benne, a sors
               gyakran ráriasztott; de Szeged emberül viselte magát, sokat szenvedett, sokat tűrt,
               sokat harczolt, de magának az uralkodók előtt tekintélyt vivott ki. Ez oka, hogy
               kiváltságai közt a jus gladii - élethalál fölötti itéletjoggal is birt azon
               időben.</p>
					<p>A tanács egybegyülvén a pár fagyugyertyával világitott terembe s helyet foglalván a
               zöld szőnyeggel boritott asztal körül, e gyülést - az éji órákat tekintve - inkább
               barátságos összejövetelnek, mint törvényszerü ülésnek mondhatni.</p>
					<p>Ideje hogy megmondjuk, mi hozta ezen jó urakat illy titkosan a komoly terembe.</p>
					<p>Két hét óta, valami csinynak következtében, vagy puszta gyanura, nem akarjuk
               elhatározni, Banda Kati, az előttünk ismeretes boszorkány, börtönben ült; bár Rózsa
               Dániel, ki nem régen lépett le birói hivatalából, mindent elkövetett, hogy e némbert
               megszöktesse, később miután ez nem sikerült, befolyása által kiszabadítsa a kereset
               alól.</p>
					<p>Örzsi halála óta, Banda Kati állitólag bújában - italnak adta magát, s mint nővérének
               örököse, ki egyszerre sok pénzhez jutott - néha többet vett be az áldásból; feledte
               szokott óvatosságát, és sokat beszélt, mit üdvösebb leende elhallgatni.</p>
					<p>A vád ellene, nem volt épen főbenjáró, de azért még is veszélyes és sikamló, mert őt
               boszorkányi minőségében tüntette fel, azon merevély szélére állitotta, honnan az
               első lökés örvényig sodorhatta.</p>
					<p>Babarczy Ferencz tanácsos volt az, a ki befogattatását leginkább sürgette s kinek, a
               már előttünk dicséretesen ismert láng ész, Szlovenics, helyettes ügyvéd, a malleus
               maleficorum embere, hűn és erélylyel kezére dolgozott. - Banda Kati, mig Rózsa Dániel
               óvatos közbenjárásának eredményét várta, éji órákban, a csonka házban,
               körülvétetett, s nem sokára azután egy nedves lyukban ült, a városház börtönei
               egyikében.</p>
					<p>A vád ellene az volt, hogy Babarczy tanácsos urnak két tehenét megrontotta - bevett
               szólásmód; a tehenek tudniillik, darab idő óta fehér tej helyett, a tanácsos urnak
               vörössel kedveskedtek. - Ha a mostani nemzedék, elég vakmerő illy gyakori
               jelenségeit a jámbor tehenek szeszélyének, nem a sátánnak, hanem ártalmas füveknek
               vagy betegségnek tulajdonitani, akkori időben, a minden szögletben szereplő
               ördögöknek s ördögfiúknak, megadták a tiszteletet s nem rótak le illy nemben
               nyilatkozó érdemeikből is.</p>
					<p>Mihelyt Szegeden hire futamadott, hogy a rettegett Banda Kati hüvösben ül, azonnal
               egy sereg tanu akadt, kik hol egyet, hol mást tudtak a veszedelmes némber ellen
               felhozni. Végre annak ügyét ugy bebonyolitották, mikép Szlovenics nem tartotta
               méltósága alattinak azt, egész fontossága szerint, kiaknázni.</p>
					<p>Nem csak többször vallatta és faggatta őt börtönében és ügyekezett a felmentetés
               reménye által, a makacs némbert vallomásokra birni, hanem miután tőle pár igen
               meglepő nyilatkozatot kicsalt, de nem azt, és annyit, a mennyit s a mit leginkább
               óhajtott; eljöttnek gondolta azon időt - kinzó szereket alkalmazni, s egy elmés
               illynemü találmányával az első kisérletet megtenni.</p>
					<p>E müszer, VI. Károlynak a szegedi tanácshoz intézett legfensőbb leiratában, noviter
               excogitatum torturae genusnak neveztetik; Mihálowics Györgynének, a császárhoz
               intézett latin kérlevelében pedig, mint, sedes cujuspiam clavis ligni duri jő elő.
               Jegyezzük meg itt, hogy VI. Károly császár latin leiratában, a boszorkányok már nem
               jőnek a szokott strigae vagy sagae néven elő, s mérgezőknek veneficae
               neveztetnek.</p>
					<p>Banda Kati két hosszu óráig kiállta ezen irtózatos nemét az ülésnek s nem akart semmi
               ollyast vallani, mi őt boszorkányság gyanujába hozhatná. A mi Babarczy urnak tehenein
               történt, állitása szerint, nem is tudta; ittas, vagy felharagitott állapotában
               kiejtett fenyegetődzéseit pedig, maga badar és üres beszédeknek nyilvánitotta.</p>
					<p>De két napi pihenés után, ismételtetvén a kinzás, végre ereje megtört s mindent
               kivallott, vagy, hogy szabatosabban szóljunk, mindent mondott, mit tőle, a vallató
               biróság babonás hite kivánt.</p>
					<p>Igazat s nem igazat - miként a felfokozott fájdalom több vagy kevesebb eszméletet
               engedett. Látszott a nőn, hogy nem gondol egyébbel, mint a kiállhatlanná vált
               szenvedéstől megmenekedni.</p>
					<p>Kivallotta, hogy, miként az itélet is ellene szól, 30 év óta szoros szövetségben él a
               sátánnal, a boszorkány-gyülésekre eljár, stb. Elősorolván mindazon bohózatos
               hihetlenségeket, mellyeket a vély valónak hitt s a kinzások által kicsikart
               vallomások, annak erősitettek.</p>
					<p>Miután igy magáról mindent elmondott, Szlovenics ügyvéd, ujabb s hosszasb kinzással
               fenyegetvén őt, a szokott kérdések egyik legfontosabbikát intézte hozzá. Kik voltak
               részesei, s kiket tud még boszorkányoknak és boszorkánymestereknek?</p>
					<p>Banda Kati félőrülten a fájdalomtól, mindazokat elősorolta, kiket kivégeztetni
               láttunk s ezeken kivül többeket, - kik részint hasonlóul befogattak, vagy
               megszöktek, s kik ellen a vallatások később azon erélylyel és buzgósággal folytak,
               minőről - Szlovenics mély avatottsága a boszorkány ügyekben s nagy buzgósága a jó
               várost a fellázolt pokolnak ármányaitól megóvni, - eddig is tanuskodott.</p>
					<p>A lángeszü ügyvéd véleménye az volt, villámgyors és erélyes fellépéssel, egyszerre és
               rögtön végetvetni a gonosz czimboraságnak, igy, mielőtt a zárt ajtók mögött történt
               keresetnek minden részletei átszivároghatnak a közönségbe, egyetlen hálóvetéssel
               hurokba keritni a sátán minden eszközeit és hiveit.</p>
					<p>Ez oka, hogy eljárván egyenként a birákat s tanácsos urakat, őket a fellebb emlitett
               titkos gyülésre rábirta.</p>
					<p>Mikor együtt voltak, mindnyájan helyet foglaltak: Szlovenics elővette jegyzeteit, s
               egy hosszu névsorozatot olvasott fel.</p>
					<p>Csak egy kettőnek, a jelenlévők közől, voltak ellenvetéseik, mig végre Szlovenics
               urnak terve elfogadtatott.</p>
					<p>Hogy semmi elmulasztva ne legyen s minden óvatosan és biztosan mehessen végre, a
               város hadnagya, a legfiatalabb tanácsos, és Szlovenics maga, szövetkeztek a
               poroszlókkal, kik közel éjfélhez, megkezdették a borzasztó vadászatot.</p>
					<p>Mind a mellett, hogy Szlovenics maga rendezte a hadjáratot s evvel óvatosság és
               ügyesség tekintetében, mindent megmondottunk, alig történt egykét elfogatás, midőn
               már az egész város talpon volt.</p>
					<p>Ezt a nemes tanács, kissé több hideg vérrel előre láthatta volna; mert az elsők, kik
               elfogattak, mielőtt szájaikat a poroszlók betömhették, olly orditásokat hallattak,
               mellyek nem csak szomszédaikat, de az egész utczát felriasztották álmukból.</p>
					<p>Nehány percz alatt a város népe az utczákra rohant.</p>
					<p>Igaz hogy Szlovenics ur setét, csillagtalan éjet választott, de ez még nevelte a
               zavart. Senki sem tudta, mi történik, mitől féljen, ki ellen védje magát. Ha
               kiáltásokat s káromkodást hallott, nem oda, hanem onnan el sietett mindenki, ott
               gyanitván az ismeretes veszélyt.</p>
					<p>Miként a lobogványt söppedékek szélén, ugy lehetett a futkosók lámpásainak fényét
               elő- és eltünve az utczákon végig s a nagy várteren látni.</p>
					<p>Mások égést gyanitván, lovaikat fogdosták be, hordókat raktak a szekerekre, gyorsan
               ügyekezvén azokat vizzel telemeritni.</p>
					<p>Egyik a másikat kérdezte, mi történt? - a nélkül, hogy ez és ehhez hasonló
               kérdésekre, egyéb választ nyerhetne ujabb kérdéseknél.</p>
					<p>Egyszerre, miként illy zavar közben többnyire történni szokott, elterjedt a hir, hogy
               a boszorkányokat fogdossák.</p>
					<p>Mihelyt ezt egy kettő kimondotta, a hir szájról szájra kelt s hihetlen gyorsasággal
               átszárnyalta az egész várost.</p>
					<p>A nép megtudván, miről van szó, azonnal magához tért, s ha azok, kik magokat
               bünösöknek érezték, használták az alkalmat menekülésre, a nagyobb szám tökéletesen
               helybenhagyta a tanács eljárását.</p>
					<p>Végre mintegy 3 óra tájban reggel, a város hadnagya, portól s verejtéktől ellepetve,
               rezes kardját vonszolván maga után, a terembe lépett, jelentést tévén, hogy a
               boszorkányok és boszorkánymesterek, egy kettő hiján, kiket a sátán csudálatosan,
               alkalmasint a kémény torkán át megmentett, mind horogra kerültek.</p>
					<p> Ó a régi jó idők! a pompás idők! </p>
					<p>Az eltüntek egyike nem volt más mint Rózsa Dániel, kinek elfogatására Szlovenics maga
               ment. Házát körülfogták, de ott, a késő éji óra daczára, sem az öreg urat, sem nejét
               nem találták. - Petykó uram volt egyedül otthon. Az ebédlő teremben járt fel s alá,
               az asztalon gyertya égett, midőn Szlovenics hirtelen benyitott.</p>
					<p>Elmentek! mond Petykó, mintha előre tudná, miért jött az erélyes boszorkány-üző.</p>
					<p>Elmentek! kiáltott fel dühösen az ügyvéd: fogjátok meg e gazficzkót!</p>
					<p>Csendesen uram! szólt Petykó, közel lépvén az ügyvédhez: se baj! - majd
               megtaláljuk.</p>
					<p>Megtaláljuk - hol? kérdé kissé enyhülő haraggal Szlovenics.</p>
					<p>Utánnam csak! felelt a pupos inas, nevetésre torzitván ajkait, elvezetem én a
               nemzetes urat, a szép fészekbe, talán többekre is akadunk ott.</p>
					<p>Minő sikerrel kalauzoskodott Petykó - kiben itt árulóra ismerünk, bizonyitja az, hogy
               alig husz perczre, a város hadnagyának jelentése után, Szlovenics ur maga is a
               tanácsterembe lépett, sugárzó arczczal felkiáltván: consummatum est! </p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>Ha Szlovenics, azon egész boszorkány-pörben, mellynek emlékezetét a történelem sem
               tartotta egyik avatott képviselőjében, méltósága alattinak, mint ama kort rajzolót -
               fentartani, a mindentudó szerepét játszodta: ennek megfejtése igen egyszerü.</p>
					<p>A buzgó, bár szenvedélyes ügyvéd, helyettesi minőségében, érdemeket akart szerezni,
               azért első gondja volt, magának ügyes eszközöket szerezni. Mondva volt, hogy Banda
               Kati befogatása két héttel megelőzte az utóbbi vadászat eredményét; ez lőn tehát
               főleg az, kitől Szlovenics, mint gyakorlott vallató, sokat kitudott csalni, mi őt egy
               és más sejtelemre és gyanitásra birta s a többi közt, Petykó uramra is figyelmessé
               tette.</p>
					<p>Nem volt igen könnyü az utóbbit, mint a legcsalfább jellemü emberek egyikét,
               körülhálózni; de két dolognak minden időben nagy befolyása volt az illy
               egyéniségekre, s ezek: pénz és ijesztés. - Mihelyt Szlovenicsnek sikerült Petykóval
               elhitetni, hogy gyakori társalgása a boszorkány-hirü Banda Katival, és többekkel azok
               közől, kiknek titkos müködéseit a város hatóság régen szemmel tartja, őt is egyenesen
               a máglyára fogják vezetni: - az első lépés megtörtént, s a vén famulus
               kimélytelenségeit előkészitette. - Hogy ezen utóbbiakra őt, a büntetlenség reménye s
               a boszorkányoktól elkobozott vagyonbóli osztalék birta, alig szükség emlitenünk. -
               Szlovenics ur teljes sikert aratott, mert tanui valánk Petykó uram készségének, Rózsa
               Dániel rejtekét felfedezni; miután nem volt hatalmában őt akadályozni, hogy az első
               zajra az utczákon, házát oda ne hagyja, alkalmasint sejtelmével birván annak, mi vár
               reá Banda Kati vallomásai után, mellyek zárt ajtók mögött történtek ugyan, mint
               minden kinos kikérdeztetések, de még sem maradtak egészen titokban.</p>
					<p>Hogy a rejtek nem volt más, mint a csonka ház alatti boszorkány konyha, elárulhatjuk,
               mint szintén azt is, hogy Rózsa Dánielnét leginkább félelme vesztette el; mert látván
               hogy férje, jó öszveg pénzzel megtöltvén tüszőjét, el akarja magát rejteni, mig
               számos összeköttetései által, titkon a vidéket is elhagyhatja, semmi áron nem akart
               hátramaradni. - - Meglepetvén igy Szlovenics által mindketten ama roszhirü helyen, a
               pálcza el volt törve fölöttek.</p>
					<p>Mind ez, ha meg is történt, Szlovenics alig merte volna kezét Futakyra s a még mindig
               ugynevezett Futaky leányokra tenni, ha csak Banda Kati, látván, hogy a halálos
               itéletet ki nem kerüli, s fel lévén Futaky ellen bőszülve, kinek Örzsi halálát
               tulajdonitotta, az itélet kimondása után, még egy kihallgattatást nem kért, hol
               alkalmasint Szlovenics ügyvéd előtt olly felfedezéseket tett, mellyek Futaky multjára
               is vonatkozván, nem csak őt terhelték, hanem leányait is, kikről Banda Kati egyenesen
               kimondotta, hogy a boszorkány-gyülésekre járnak - s kiknek szobájába az álnok
               némbernek sikerült, a boszorkány kenőcset, mellyet ezek elvetettek, ujra
               becsempészni, felfedezvén Szlovenics előtt a helyet, hol azt megtalálhatja.</p>
					<p>Egyet még emlitenünk kell itt, hogy a homályt minden kétség elől eloszlathassuk.
               Banda Kati, Örzse halála után, kedvencz tervét, hogy nővére Futakyné, s igy
               tekintélyes nő legyen Szegeden megsemmisitve látván, a fájdalom vagy boszuság első
               hevében, - - nem akarjuk elhatározni, - Rózsa Dánielhez rohant, szemrehányásokkal
               halmozta őt és Futakyt egyenesen mérgezéssel vádolván őket, s csak gazdag pénzajándék
               által biratott hallgatásra, miután maga is átlátta, hogy e vádat nem lenne képes
               törvény előtt bebizonyitni; a gyanu által pedig, mellyet Rózsa és Futaky ellen
               ébreszt, magát árulná el.</p>
					<p>Örzsi hirtelen halála után, annak vagyona Banda Katira szállván, ez egyszerre
               gazdagnak hitte magát, bőven költött s a jó bort sem kimélvén, miként láttuk, maga
               ásta meg vigyázatlan beszédei által a vermet magának, mellybe aztán, a kinpadon tett
               vallomásai, annyi másokat sodortak.</p>
					<p>* * *</p>
					<p>Ugyanazon napnak reggeli óráiban, mellynek éjéből egy egy setét képet görditettünk
               le, Futaky Ferencz házában olly jeleneteket kell eléidéznünk, mellyeket elhallgatnunk
               annál kevesebbé lehet, mivel, ha vissza akarunk azon időre emlékezni, mikor Ágotát és
               Reginát a derék Márkus atyával együtt láttuk a börtönben, hallottuk azt is, hogy
               köztök és atyjok közt valami történt, mi az utóbbit reájok megharagitotta, s igy
               érdekünkben áll, történhetett olly nevezetes a Futaky háznál.</p>
					<p>Hallottuk hogy Ágota, a két kedves leány közől az erélyesebb s elhatározottabb
               jellemü, azon éjen, mikor őket hálószobájokban kilestük, a többi közt azt mondotta
               Reginának, hogy Mártonváry Endrét és Jenőt, felhatalmazandják arra - őket vélt
               atyjuktól megkérni.</p>
					<p>Idő telt el, mig Ágotának egészsége helyre állt, mig Márkus atya tanácsával élhettek,
               s mig a két ifjuval találkozván, a dolog annyira ért, hogy ezek szárnyas örömmel,
               kinyilatkoztathatták készségüket s a napot kitüzhették, mellyen Futaky előtt, mint
               kérők, s házánál először megjelenhetnek.</p>
					<p>Hogy Banda Katival a hölgyek találkoztak, hogy ez szemrehányásaikra daczczal és
               gúnynyal felelt, s őket tartózkodás nélkül boszorkányoknak nyilvánitotta, hallottuk.
               Ágotának és Reginának visszavonulását e veszedelmes némbertől, kit soha egy szóra,
               egy tekintetre nem méltattak többé, s ki előtt ajtajuk zárva maradott, majdnem
               szükségfeletti emlitenünk.</p>
					<p>A véletlen, vagy mivel véletlenségekben keveset hiszünk, a végzet ugy akarta, hogy
               Endre és Jenő, reménybeni aráik beleegyezésével épen azon napnak tizedik reggeli
               óráját válaszszák a nehéz, de őket boldogitó s legkevesebbé sem ijesztő feladat
               végrehajtására, melly éje alatt Szlovenicset hivatali buzgóságának zenitjén
               láttuk.</p>
					<p>Futaky az utóbbi napokban szembetünő nyugtalanságot árult el, bár azt, főleg szép
               rokonai előtt, mindenkép titkolni ügyekezett. Ajtaja gyakran zárva volt; nyomát
               lehetett ott elégetett irományoknak látni; azon kivül Futaky, adóssait járta fel, s a
               mennyi pénzt felszedhetett, azt csomagokba rakosgatta el, sohasem üres pénzládájába.
               - Szóval minden arra mutatott, hogy valamitől tart, s készületeit teszi, kikerülni a
               bajt, ha illyen reá vár, mielőtt az bekövetkeznék.</p>
					<p>Mikor mind ez megtörtént, Futaky valamivel nyugodtabbnak látszott, de szokottnál
               többször volt Rózsánál s a leánykák előtt emlitést tőn egy hosszabb utról, melly
               előtte áll.</p>
					<p>Ezen utóbbi nyilatkozattal világos, hogy Futaky tudott valamit arról, mi a szegedi
               boszorkányok ellen terveztetik, s kétes sejtély nógatta őt, be nem várni e terv
               végrehajtatását.</p>
					<p>Szlovenicsnek óvatosságát láttuk, s csak ez fejti meg, hogy Rózsa és Futaky nem
               gyanitván a rögtöni veszélyt, elkéstek a meneküléssel, s az első - talán egész
               életében először veszitvén el fejét, - mikor utczákon a zajt hallotta, épen azon
               helyre sietett, mellynél keresve sem lelhetett volna jobbat, Szlovenics eljárásának
               előnyére és saját vesztére.</p>
					<p>Azon reggel, mikor a két Mártonváry ifjunak könnyü szekere, öt gyönyörü pejtől
               vonatva, 10 óra tájban, Futakynak nem csekély meglepetésére háza előtt megállt s az
               ifjak abból, be nem hajtatván az udvarra, a kapu előtt leszálltak, - Futaky némi
               ingerültségben volt. Már hajnalban felkölt, egyébiránt szokása szerint, reggelijét
               együtt költötte el a leányokkal s irántok talán soha szivesebb és nyájasabb nem volt,
               mint épen e napon.</p>
					<p>Reggeli után, megfogta Ágota és Regina kezét s némi elfogultsággal, melly mint
               egészen szokatlan, meglepte a két kedves gyermeket, adta tudtokra, hogy pár nap mulva
               s talán hosszas időre kelletvén eltávozni Szegedről, óhajtana velök, a mit mindeddig
               időelőttinek vélt, sorsukról s jövőjükről beszélgetni.</p>
					<p>Nem vagyok fiatal már, evvel fejezte be beszédét, ipam, a derék jó Rózsa Dániel,
               sirja szélén áll, ez idén töltötte be a 82 évet; az ember élete Isten kezében van, s
               nem akarnám, ha az enyim ne talán jobbkor találná végét érni, mint azt, teljes
               épséggel, erővel és egészséggel birván, még hiszem, ti kedveseim, Rózsa Dánielné
               kezei alá jussatok, kit igen becsületes nőnek ismerek ugyan, de a kinek, ugy hiszem,
               keze mindig inkább fordulna maga felé, mint felétek.</p>
					<p>Reád nézve kedves jó Ágotám, olly tervem van, melly tégedet, bár mi történjék,
               önállóvá teend, s egyszersmind olly állandó boldogságot és jóllétet biztositand
               neked, melly megengedendi, hogy szelid, jámbor Reginánk, ikertestvéred, soha ne
               szoruljon másnak pártolására, mint a tiedre.</p>
					<p>Futaky mindezt olly szives, sőt kedélyes hangon mondotta, mikép a két hölgyet csak
               egyetlen utógondolat, vagy sejtély óvta meg az elérzékenyüléstől. Volt az öreg ur
               szavaiban olly czélzás, melly Ágotának és Reginának minden aggodalmát felébresztette,
               s a ki arczaikat figyelemmel vizsgálná, észreveendé abban a nyugtalanság s kinos
               kiváncsiság kifejezését.</p>
					<p>Ágota, Futakynak többszöri, bár fátylazott nyilatkozatai és czélzásai után, nem volt
               kétségben azon neme fölött az önállásnak, melylyel őt vélt atyja, s most sógora
               boldogitni akarta. De mert egy hangot kiejteni félt, egyetlen szó, egyetlen kérdés
               által tág kaput nyitni annak, minek kulcsillesztése már a vért kezdette szive körül
               jegeszteni.</p>
					<p>Futaky, miután a leánykák kezeit eleresztette, rövid szünet után folytatá: -
               Hagyjatok most magamra gyermekeim, - meg kell még hányni vetni tervemet; de ma tudni
               fogjátok azt egészen és tartalék nélkül.</p>
					<p>E pillanatban kocsizörgés hallatszott.</p>
					<p>Alkalmasint szekerem s lovaim, mond Futaky hirtelen: berendeltem azokat a tanyáról,
               hogy pár napig jól tartassam szemeim előtt, az előttem álló utra.</p>
					<p>E szavak után az ablakhoz sietett, arcza a harag s meglepetés kifejezését nyerte, s
               hirtelen leányaihoz fordulván, az elébbitől különböző szigoru hangon és hirtelen
               felkiáltott: Eredjetek tüstént szobáitokba, s várjatok mig szólitni foglak!</p>
					<p>Ágota, bár nem mozdult helyéből akkor, mikor Futaky az ablakhoz közeledett, nem állt
               olly messze ettől, hogy Endrére ne ismerjen, kinek arcza azon pillanatban, mikor a
               jármü a kapu előtt megállt, az ablak felé volt fordulva.</p>
					<p>Tudta tehát ő és Regina, ki hasonlóul ráismert a jöttekre, életüknek minő fontos,
               elhatározó pillanata előtt állnak; azért Futaky felszólitása után sietve hagyták el a
               szobát.</p>
					<p>Mikor az ajtót bevonták magok után, Futaky hirtelen visszahuzta magát az ablakból s
               kitörő indulatossággal kiáltott fel: - Ez a két Mártonváry fiu! - Mi hozza őket
               hozzám? miért kell e baljóslatu arczokkal épen ma találkoznom! Azután, legyőzvén
               felindulását, susogta: Hideg vér! ha őket valami gyanu hozta ide, nem szabad
               elárulnom magamat.</p>
					<p>Senki sem találandja valószinetlennek, hogy Futaky legelébb is arra gondolt, mi
               Évának atyján történt, s távol attól, a két jeles ifjuban - kiknek közelitése a
               leányokhoz, nem hatott a senkitől sem látogatott Futakyhoz, vagy ha valamit erről
               hallott is, nem tulajdonitott annak fontosságot, kérőket gyanitni - egészen más eszme
               hatása alatt volt; melly ha nem félelmét - mert ezen ember nem tudta mi a félelem, -
               lagalább aggályát idézte fel.</p>
					<p>E közben a két ifju, leugrott a szekérről, s mintha nem akarna magának gondolkodásra
               időt engedni, az udvaron át sietve közeledett a ház ajtaja felé. Öt percz alig telt
               el s Futaky ajtajánál voltak, mellyet nekik a szakácsné jelelt ki, nagy szemeket
               meresztve illy egészen szokatlan látogatókra.</p>
					<p>Szabad! szólt Futaky a kopogásra s a két ifju, csinosan de egyszerüen öltözve,
               lángoló arczczal ugyan, de nyilt kifejezésével a jó ügy bátorságának, előtte
               állt.</p>
					<p>Nemzetes uram! szólt Endre, miután mindketten, az eléjek siető hideg és mogorva
               férfiunak udvariasan köszöntek; minket egy fontos ügy hoz kegyedhez. Nem akarunk
               hosszas előzményekkel élni, s azért mindenek előtt ime bemutatom kegyednek öcsémet
               Mártonváry Jenőt, - én Mártonváry Endre vagyok.</p>
					<p>Futaky meghajtotta magát. Nem tudom, szólt azután: minő körülménynek köszönhetem
               kegyeteknek látogatását; én a Mártonváry névvel 17 hosszu év óta, nem tudok mást,
               mint szomoru visszaemlékezéseket összekötni, s nincsen jellememben titkot csinálni
               az ellenszenvből, mellyet e név iránt érzek. De foglaljunk helyet ha ugy tetszik,
               reméllem, nem hagyandnak kegyetek hosszas kétségben az iránt, minek - - - e
               szerencsét, - tevé vontatva s nem minden gúny nélkül hozzá: köszönhetem.</p>
					<p>A két ifju alkalmasint el volt az illy fogadtatásra készülve, s azért Futaky szavai
               nem látszottak reájok különös benyomást tenni.</p>
					<p>A kinálásra leültek, s Futaky is helyet foglalt.</p>
					<p>Ugy látszik, Endre volt az, ki a szóvivői szerepet magára vállalta, mert mihelyt
               leült, udvarias de szilárd hangon szólt.</p>
					<p>Futaky uram! higyje kegyed nekem, igen jól tudom felfogni s érteni az ellenszenvet,
               mellyet családi nevünk ébreszt kegyedben; bár szintoly őszintén megvallom, e
               mindnyájunkra, kik e nevet viseljük, kiterjedő gyülölséget nem tartom
               igazságosnak.</p>
					<p>Valóban? viszonzá Futaky, mig arcza mindig gúnyosabb kifejezést nyert: - kegyetek
               értik ellenszenvemet s még sem tartják azt igazságosnak?</p>
					<p>Nem akarjuk, nemzetes uram, mond Jenő felváltván bátyját, menteni rokonunkat, Évát,
               bár nem merem állitni, mindaz után a mit hallottam, hogy ártatlanabb, mint talán
               kegyed gondolja; s szegény, ha bünös, eléggé meglakolt.</p>
					<p>Hagyjuk ezt! szakitá őt Futaky félbe: szomoru sovány elégtét két családra - mellyeket
               örökösétől megfosztott, s mellyek egyike - az enyim, utolsó képviselőjét vesztette
               benne olly névnek, melly nem ifjabb a kegyetekénél, ha ezt most bebizonyitani minden
               ok el is mult.</p>
					<p>Volt az utóbbi szavakban valami bús és renditő, mi a két ifjut önkénytelen
               megkapta.</p>
					<p>Igaz, szólt Endre, hagyjuk ezt nemzetes uram! - a mi minket ide hozott, talán képes
               leend, ha nem kegyeddel megszerettetni a Mártonváry nevet, legalább két Mártonváry
               ifjut örök hálával csatolni, az agg Futaky névhez; különösen annak még élő
               képviselőjéhez, kegyedhez nemzetes uram!</p>
					<p>Mihelyt a társalgás e fordulatot vette, feltünt Futaky vonásaiban a változás. - A
               ravasz vén ember azonnal átlátta, hogy az ifjakat egészen más tárgy hozta hozzá, mint
               a melly, látszható közönössége daczára, őt nem óvta meg a nyugtalanságtól.</p>
					<milestone n="2" unit="endSubChapter"/>
					<milestone n="3" unit="startSubChapter"/>
					<p rend="head"> III. </p>
					<p>Mit akarhatnak ezek! - gondolá magában; azután mintha egy sugára a világnak hatna
               kételyeire, ajkait szoritotta össze s szemeit egy kérdő, majdnem fenyegető
               tekintettel szegezte az ifjakra.</p>
					<p>Futaky uram, kezdte ujra Endre: az egyenes ut, a legrövidebb, nyiltan tehát.</p>
					<p>Kegyednek két remek leánya van, egész Szeged tiszteli őket, - mi - én és Jenő
               szeretjük őket!</p>
					<p>Hogyan? kiáltott fel Futaky s azután indulatos hangon tevé hozzá: kegyetek tévedésben
               vannak, nem abban, amit a derék hajadonok tulajdonairól mondottak, hanem annyiban,
               hogy nekem leányaim nincsenek. Ágota és Regina, nőmnek árván maradt nővérei, kiket
               könyörületből neveltem fel.</p>
					<p>Tudjuk, szólt Jenő, nem akarván semleges szerepet játszni e válságos órában: Tudjuk,
               ismétlé, - de Endre azért nevezte kegyednek szép rokonait leányainak, mivel egész
               Szeged tudja, mikép kegyed atyjuk és anyjuk volt egy személyben.</p>
					<p>S mivel, - tevé hozzá Endre - most midőn én Ágota kezét, öcsém Regináét kérjük meg,
               kegyedtől jól esik sziveinknek az atyát tekinteni azon férfiuban, ki olly hiven
               teljesitette irántok az atyai kötelességet.</p>
					<p>Futaky e szavakra felkölt üléséből, mit a két ifju is követett. Uraim! - szólt
               hidegen, kihallgattam kegyeteket - s illő hozzám, ki valóban, miként azt kegyetek
               magok mondják, atyja és anyja voltam a két árvának, hogy a jó véleményt s jó
               szándékot rokonaim iránt, kegyeteknek megköszönjem: de egyszersmind kötelességem a
               Mártonváry uraknak példáját adnom azon őszinteségnek, melly kegyeteket késő
               megbánástól óvandja meg. Mig drága rokonuk, fiamat hiu, üres reményekkel kecsegtette,
               mig leányát vele eljegyzette, hogy a könyelmü némber hütelenségéhez a világ
               gúnyhahotája is járuljon, addig én, Futaky Ferencz, visszahozhatlanul
               kinyilatkoztatom, hogy nőmnek testvérei, s kik következőleg hozzám, a gyermektelen
               atyához, legközelebb vannak, sohasem fogják a Mártonváry nevet viselni, mellynek
               átkát, e gyászos ház sorsára, vakmerően felidézném, ha illy lehetlen szövetségbe bele
               tudnék egyezni.</p>
					<p>Endre és Jenő, bár mennyire voltak tagadó válaszra, s talán durvábbra a hallottnál,
               készülve, az öreg ember szavaira elnémultak. Olly igaz, olly szinletlen volt fájdalom
               és gyülölet, visszaemlékezés és sérérzet Futaky beszédében, mikép átlátták, hogy itt
               ingathatlan szirtek állnak szemközt.</p>
					<p>De Endre és Jenő, ha reájok Futaky szavai hatásukat el nem hibázták, a
               mellőzhetlennek látszó akadály erélyüket fokozta fel.</p>
					<p>Futaky uram, szólt Endre szeliden: kegyed vissza fogja e kegyetlen szavakat vonni, ha
               itt kinyilatkoztatom, hogy Ágota és Regina magok felhatalmaztak a lépésre, melly
               bennünket bizalommal hozott ide.</p>
					<p>Ágota! kiáltott fel Futaky kitörő haraggal: Ágota és Regina, titkon, hátom mögött,
               házom ellenségeivel szövetkezett, hogy az élet kincsét, mellyet én gyüjtöttem
               számukra, az életet, mellyet én tartottam én őriztem meg, épen azoknak vessék oda,
               kiktől házomra minden átok, lelkemre minden kárhozat jött - tevé alig hallhatólag
               hozzá, mint egy feledve magát s ragadtatva felindulásától: - nem, ez lehetlen!</p>
					<p>Ugy van pedig, Futaky uram, mond Jenő, - kegyed e reánk nézve is nehéz, válságos
               órában, visszaemlékezéseinek sulya alatt szenved: mi tiszteljük e szenvedést, de épen
               azért, mivel hiszszük, hogy a Mártonváry név kárpótlással tartozik az egyedülinek, ki
               még a Futaky nevet viseli, ajánljuk a szeretetet gyülölség, az engesztelődést boszu
               helyett.</p>
					<p>Gondolja meg kegyed Futaky uram, tevé hozzá Endre, ki a magával alig biró házi gazda
               előtt állt: - hogy egyetlen szavától függ négy embert boldoggá tenni! mert esküszöm
               itt, hogy kegyedet atyánkként tisztelni és szeretni fogjuk - - -</p>
					<p>Elég - elég! kiáltott fel Futaky dühösen. Ó hogy e boltok szakadnának reám és reájok,
               a kigyókra, kiket keblemen tápláltam, és reátok, kik jöttetek az átkot nehezitni,
               melly a szakgatott keblen hever! - El - el! innen -! - Ur vagyok házamnál - s azok,
               kik ez utolsó gyalázatot akarták halmozni fejemre, azon egyet legalább, - mint magyar
               nemes urak, mint grófi családokkal rokonok - érteni fogják, hogy ott hol az ajtóra
               mutatnak, nem marad egyéb hátra, mint menni azoknak, kik nem akarnak szemteleneknek
               és tolakodóknak tartatni!</p>
					<p>Endre és Jenő e szavakra annyira felindultak, mikép csak azon mély vonzalomnak,
               mellyet a két hölgy iránt éreztek, lehet köszönni, hogy haragjok ki nem tört.</p>
					<p>Endre jött legelébb szóhoz, fékezvén felindulását, szigoru hangon felelt. Futaky
               uram, mi mindketten igen jól tudjuk, mi az illő, s nincsen szükségünk erre
               emlékeztetni. Távozni fogunk. - De egyet ne feledjen kegyed; Ágota és Regina
               beleegyezéseikkel birván, őket ez órától fogva mint eljegyzett aráinkat tekintjük, s
               jaj annak bár ki légyen, ki őket bántani vagy keseritni meri.</p>
					<p>Evvel a két ifju a dühös házi ur feleletét be nem várva, eltávozott, s pár percz
               mulva, szekerük robogását lehetett hallani s az elválhatlan kiséret Szegeden, a
               hosszu por uszály jelelte az irányt, merre lovaik vágtatva haladtak.</p>
					<p>* * *</p>
					<p>Futaky, mihelyt az ifjak távoztak, rokonaihoz a szép Futaky leányokhoz rohant; kik
               halványan s reszketve, de elszántan várták az ifjak látogatásának eredményét.</p>
					<p>A jelenet, melly most következett, a leirhatlanok közé tartozik. Futaky a
               legindulatosabb emberek egyike, nem tudta mit mond, mit cselekszik s mihelyt nád
               pálczával kezében, mellyet felragadott hirtelen, talán öntudatlan, a leányok előtt
               termett, mind azt rájok halmozta, szidalom és szemrehányásokba, mivel őket
               megszégyenitni s letiprani gondolta.</p>
					<p>Meglehet, hogy a dühös férfiu bőszültségében többre is ment volna - - - de két angyal
               állt előtte, nem arany fellegben, miként a monda szerint Aquileanál, de valami olly
               varázsa által az ártatlanságnak, mondanánk a szentesülésnek körülsugározva, mi karját
               elzsibbasztotta, s csak ajkainak hagyta meg azon hálátlan tevékenységet, elárulni
               minő kicsiny a legtöbb ember, mikor magának nem tud parancsolni.</p>
					<p>Ágota és Regina hallgattak: ugy tetszett nekik, mintha e zuhatagát és hófuvatát az
               aljas kitöréseknek, legjobb lenne felelet nélkül hagyni.</p>
					<p>Ha van olly szótár, hol a jellem és következetesség, makacsságnak, a szerénység
               félénkségnek, a gyöngédség szineskedésnek neveztetik; s az embereknek saját egyéni
               szótáraik is vannak; - - hol találnál a hölgykedélynek tiszta és nemes szótárában egy
               hangot, melly durva kitörésre, szennyes szidalmakra, a védő feleletet
               képviselhetné?</p>
					<p>Futaky, miután mindent kimondott, a mi a tajtékzó ajkaira jött, miután látta, hogy
               jelenléte a hölgyeket az ájuláshoz közeliti, felkiáltott:</p>
					<p>Többet akartam érettetek tenni, sehonnaiak, gyülölt sarjadék, mint valaha hittem,
               hogy e földön valakiért még tenni tudnék! - kigyókat tápláltam keblemben! - - Nem
               akartátok a jót, megcsaltatok; érezzétek már most a roszat, mert e pillanat óta -
               megszüntetek rokonaim lenni!</p>
					<p>Evvel Futaky kirohant a szobából s az ajtót a leányokra zárta, kik egymás nyakába
               borulva, könnyebben kezdettek lélekzeni.</p>
					<p>Az ebédet a szakácsné a két hölgynek szobájába vitte; egész nap nem látták többé
               Futakyt s késő éjel pihentek le, hogy a hosszu éjet vánkosaikon átviraszszák.</p>
					<p>* * *</p>
					<p>Régen el voltak a gyertyák Futaky házában már oltva, midőn Szlovenics vad hadjáratát
               megkezdette, s az iszonyu zsinat, melly keletkezett, Futakyt is felriasztotta
               ágyából.</p>
					<p>Hirtelen felugrott s felöltözött, s nem tudván, talán nem is sejtvén mi történik, az
               udvarra rohant ki.</p>
					<p>E pillanatban törték fel kapuját s udvara egyszerre megtelt néppel.</p>
					<p>Fogjátok meg! orditott Szlovenics: mert ő volt személyesen, ki a házat megrohanta s
               kiséretével a kaput betörette.</p>
					<p>Futaky egy fejszét ragadott fel: ellen mondott, mint nemes ember, az erőszaknak; de a
               sürű tömeg pár percz alatt lefegyverezte őt.</p>
					<p>Nemes ember! kiáltott fel összepontositott gúnynyal Szlovenics: Ezt még be is kellene
               bizonyitni, vén boszorkánymester! majd ha előkerül a kutyabőr, a máglyára rakjuk,
               hogy jobban égjen.</p>
					<p>Futakynak száját betömték, karjait kötötték hátra, alig tudtak a dühös emberrel
               bánni, ki már öt vagy hat embert levert, de végre tehetlenné tétetett.</p>
					<p>Vigyétek a városházához! szólt parancsoló hangon az ügyvéd: azután azokhoz fordulván,
               kik mellette álltak, felkiáltott: utánam most! ne hogy a sátán ráérjen, a két úri
               boszorkányt a kéményen át megszöktetni, - utánam!</p>
					<milestone n="3" unit="endSubChapter"/>
				</div>
				<div type="chapter">
					<p rend="head"> A BOSZORKÁNYPÖR. </p>
					<milestone n="1" unit="startSubChapter"/>
					<p rend="head"> I. </p>
					<p>Mind azt, a mi a leirt el fogatásokat követte, tudjuk, s történetünk oda ért, hol azt
               félbeszakasztottuk; t. i. azon éji jelenetig, mikor Ágota és Regina, kiszabadulván
               börtönükből Mártonváry Endre és Jenő segitségével, Szlovenics ebe által a buza földön
               felfedeztettek s ujra, de az elébbinél gonoszabb börtönbe zárattak, hol
               társalgásuknak tanui valánk.</p>
					<p>Hogy Mártonváryék merényére a lovagias érzelmü ifju Argauer segéd kezet nyujtott, -
               ezen semmi kétség nincsen.</p>
					<p>Igaz, hogy ez várparancsnoki állásánál fogva, koczkáztatott vállalat volt; mivel igy
               a végrehajtó hatalom ellen lépett fel; de nem kell felednünk, mikép Argauer igen jól
               tudta, hogy e boszorkányperek megszüntetése régen megpendittetett már Bécsben;
               másrészt ezredesének felvilágosodott nézeteit ismervén, meg volt győződve, mikép az
               ártatlan hölgyek megmentésének kisérletéért inkább dicséretet, mint korholást
               nyerend.</p>
					<p>Hogy Ágota maga, nem akart tovább védetni vakmerő mentői által, mikor józan esze
               átlátta, hogy e védelem őt és Reginát három olly férfiutól foszthatja meg, kik elég
               bátrak és nagylelküek valának - a kor előitéleteinek daczára életüket koczkára tenni
               megszabaditásukért, - ezt a hely szinén hallottuk.</p>
					<p>A két Mártonváry, miután fel nem tünő köznépi öltönyükben, a két hölgyet kisérő
               tömegbe vegyülve a városházig ért s meggyőződött arról, hogy ez alkalommal nincs
               többé mit tegyenek, Argauerhez siettek, ki csak pár perczczel előttök érkezett a
               várba, hol az őrizet észre nem vette távozását; mellyet csak egy meghitt
               őrmesterének, s távolléte alatt helyettesének adott tudtul.</p>
					<p>A három ifju, a legnagyobb felindulásban volt. Ezer tervet hoztak inditványba s ugyan
               annyit, mint kivihetlent vetettek el ujra, mig végre abban egyeztek meg, hogy
               Mártonváry Jenő, ha lehet, még az nap induljon Bécsbe s felkeresvén ott Felsenthal
               Alfrédet, kit a Mártonváryak mindnyájan ismertek, ügyekezzék annak befolyása által a
               bécsi kormánytól egy parancsot kieszközölni, a Futaky Ferencz és a két Futaky leány
               elleni eljárásnak felfüggesztésére.</p>
					<p>Endre és Argauer becsületükre igérték neki, hogy addig szemmel tartandják a városi
               hatóság eljárását, s ha az ügy végletekre menne, készek leendnek a két hölgyet életük
               koczkáztatásával is kiszabaditni.</p>
					<p>Ha elébb nem sikerül őket kimenteni, kiáltott fel Argauer hévvel: - mert megfogjuk
               azt kisérteni, - megmentjük akkor, mikor a máglyákhoz vezettetnek. Ismerem lovagias
               érzelmü ezredesemet, tudom, miként vélekedik ő felsége a császár maga s az egész
               hadsereg az illy gyalázatos eljárásokról, nem kockáztatok tehát semmit; s ha is! -
               Isten neki! - de magam mellé veszem az őrizetet s kiszabaditjuk őket! - Még ma irok
               ezredesemnek, még ma bécsi rokonaimnak, különösen atyámnak; szóval, nyugodt lélekkel
               lehetsz Jenő barátom, illően fogunk itt téged képviselni.</p>
					<p>Már a nap régen elterjesztette sugárait a város fölött, mikor a két Mártonváry
               eltávozott a várból, a nélkül hogy jelenlétük vagy távozásuk a szegedieknek feltünt
               volna.</p>
					<p>Ugy egyeztek meg az ifjak együtt, hogy Endre másnapra mindjárt Szegedre költözend s a
               várban leend szállva, Jenő pedig, szülői házánál bevárja az Argauer által Bécsbe
               irandó leveleket, s addig velök közölvén a dolgot, gyors készületeit megteendi s
               haladék nélkül utnak indul.</p>
					<p>Világos mindenből, hogy Argauert e szövetségre az ifjakkal s a merényre, mellynek
               tanui voltunk, semmi egyéb érdek nem birta, mint - egyrészt barátsága a két
               Mártonváry iránt, kiknek szülői házánál a fiatal tiszt - mint annyian mások - nem
               egyszer jelent meg; másrészt lovagias érzelme, az a sok szép és dicséretes, mit a
               Futaky leányokról hallott; végre pedig az iszony, mellyet benne mind az ébresztett,
               minek Szlatinay társaságában szemmel látott tanuja volt, s ez jelemzi őt.</p>
					<p>De ha a három ifju - miként láttuk - nem szándékozott semleges és hanyag szerepet
               játszani; Szlovenics ur is megérdemli hogy buzgóságát kiemeljük.</p>
					<p>Azután a mi történt, becsületében járó dolognak hitte, s miként nem egyszer
               nyilatkozott, a polgáriosodás érdekébeninek, meggyőzni a világot arról, hogy a Futaky
               leányok, minden szépségük és szinleges ártatlanságuk daczára, nem kevesebbek - mint
               Istentől s vallástól elfordult boszorkányok.</p>
					<p>Hizelgett a lángeszü ügyvédnek a kétszeres diadal, mellyet sátán s a pokol hatalma
               fölött Szeged városának örök dicsőségére kivivott. Először midőn kijátszván a
               kárhozat szellemének ármányait, elég eszélyes volt, azon irtózatos vihart megelőzni,
               melly hála előre látásának, csak akkor öntötte el árjaival a máglyákat, mikor már az
               elitéltek hamuvá égettettek; másodszor, midőn a két Futaky leányt ujra kézhez
               keritette s a sátánnak ujjabb ármányát tönkre silányitotta.</p>
					<p>Volt ugyan Szlovenics urnak némi távoli sejtélye arról, hogy az ördög e megszöktetési
               merényben - csak közvetett szerepet játszott; de egészen ki nem hagyta a derék ur a
               poklot számitásaiból. Hallatlan igazságtalanságot követnénk el, a polgáriosodás
               érdekét illy sajátos módon eszközlő férfiu ellen, ha azt hinnők, mikép gondolatjai
               nem tévedtek egészen a Mártonváry ifjakig. - Igen is volt a derék urnak e vakmerő
               szeleverdiek ellen, miként őket nevezte, gyanuja, még pedig igen nagy gyanuja; de
               jobbnak itélte s az ügyre magára dicsélyesbnek, s több hatásunak, ha a városházi
               börtönőrnek vélekedése mellett marad, s ördögöket szerepeltet a megfoghatlan
               vakmerőségü tényben, melly őt is, mint a városházában lakót, képes leende a
               közvélemény előtt kisebbitni; mig - ha sátán elegyedik a dologba, illy hatalmas
               hölgyrabló ellenében Szlovenics urnak tekintélye mentve van.</p>
					<p>De azért semmit sem mulasztott el, s ha mindent felüditünk emlékezetünkben, mi ama
               borzasztó éjen történt, meg kell vallanunk, hogy a Mártonváry ifjak könnyen
               elárulhatandák magukat.</p>
					<p>Tudjuk, hogy a szekér a helyszinén maradott, s a lovak két irányban távoztak: a fogat
               Matyi és Marczi urakkal, kiknek neveit gazdáiktól hallottuk, a többi lovak pedig
               gazda nélkül.</p>
					<p>De a két cseléd - s alkalmasint a legbizodalmasabbak, jobban tudván az utat a fiatal
               gazdáik által kitüzött légyotthoz, természetes, hogy üldözőiket ki tudták kerülni;
               másrészt szintolly megfogható, hogy a különböző irányban szétszaladó lovakat, az
               utánuk eredettek csak addig üldözték, mig - ha csak ugyan sikerült egyikét vagy
               másikát az ijedt állatoknak megközelitni - észrevették, hogy hátaikon senki sem ül,
               vagy Isten tudja mit láttak még, s igy eszélyesbnek tartották visszatérni.</p>
					<p>Hogyan kerültek e lovak később vissza a Mártonváryak ólaiba, senki sem tartotta
               feljegyzést érdemlő történelmi ténynek; de már azon körülmény, hogy ezekről a pörben
               emlités nem történt, annyit legalább bizonyit, hogy akár ki keritette kézhez, ez nem
               volt Szlovenics, s igy gyanitnunk szabad, mikép Mártonváryaknak volt gondjuk reá,
               azokat felkerestetni; ha bár tüzbe nem teszszük kezünket, hogy egy kettő nem került-e
               azon lócsiszárok birtokába, kiknek ménesük a haza tágas határán terjed, mint a
               délamerikai vadlovak véletlen birtokosaié, a hires spanyol lassoval kezeikben.</p>
					<p>Szlovenics, a nagy boszorkány-üldöző tanácsára a szegedi városhatóság azon volt,
               minél több vádtényt felfödözni, s minél több tanut szemközt állitani Futaky
               Ferenczczel, a két hölgygyel s még azokkal, kik e hárman kivül, az itéletet várták
               árva fejükre.</p>
					<p>Ez egyik oka, hogy a vallatások sok időbe kerültek s többeknek - s ezek közt a már
               felebb emlitett Mihálovicsnénak sikerült, főleg a derék Márkus atya közbenjárása
               által, kérelemleveleket juttatni egyenesen a császárhoz magához.</p>
					<p>Márkus atyának jellemében volt, ugy tenni jót jobb kezével, hogy arról a bal ne
               tudjon semmit; ezen kivül nem szerette védenczeit hiu reményekkel kecsegtetni; azért
               hallgatta el Futaky Ferencz s a két Futaky leány előtt is, hogy Argauer - ki nem
               akarta közremunkálását elárulni - őt még az nap felkereste, mikor a két Mártonváry
               ifjuval együtt látták, s hogy Márkus atya gyönyörü szerkezetü latin kérelmi levelet
               készitett az egész eljárásról átalában, különösen pedig Futaky Ferencznek, mint
               szintén Ágota és Reginának neveikben. Hogy az ártatlan öreg embernek nem volt
               sejtelme Futaky mély romlottságáról - alig szükség mondanunk; de ha mindent sejt
               vagy tudanda is, nem tartotta volna őt boszorkánymesternek, erről felelni merünk.</p>
					<p>Szükségkép előre kellett mind ezt bocsájtanunk, s most állapodjunk meg pillanatra a
               városház előtt, megjegyezvén, hogy közel két hónap telt el, mig Szlovenics urnak
               sikerült azon számtalan tanukat előkeriteni s vallatni, kiket illy fontos ügy
               felderitésére s ügyvédi nagy tehetségének fényes bebizonyitására szükségeseknek
               vélt.</p>
					<p>Futaky Ferencz, Ágota és Regina több vallattatásokon mentek keresztül: nem egyszer
               állittattak a tanukkal szemközt, s az ügy oda ért, hol Szlovenics minden kétségek
               elháritására szükségesnek vélte, Futakyt szemközt állitni gyámleányaival; s ha
               ekkor sem vallanak, a kinzópadra vonatni őket.</p>
					<p>A szembesitést Futakyval, Szlovenics szándékosan hagyta utóljára, mint véleménye
               szerint eldöntőt; vagy talán más olly okokból, mellyeket maga födezend fel később. A
               kinzatás pedig, - sajnálattal kell e nagy férfiuról kimondanunk - azon szivtelen
               számitásból eredt, hogy mennyivel inkább elcsigázza a szegény árvákat a hosszas
               börtönöztetés által, annál több hatása leend a kinzó eszközöknek reájok.</p>
					<p>Épen e nevezetes eldöntő nap az, mellyben a városházat megközelitettük.</p>
					<p>A pör maga egész Szegedet folytonos izgatottságban tartotta, s mindenki nagy
               várakozásban volt, minő végeredményhez vezetend, a szintolly ovatos, mint tevékeny
               eljárás.</p>
					<p>Sokan már - előre nem akarjuk mondani - örültek, de várták azon pillanatot, mikor a
               boszorkány-szigetben ujabb máglyák fognak emeltetni, s a város ujra egy sereg
               boszorkánytól megmentetni.</p>
					<p>Márkus atya mindent elkövetett, hogy a tanácsot és Szlovenics urat, arra birja, a
               leánykáknak valamivel tisztább s egészségesebb börtönt rendelni; de semmire sem ment.
               Szlovenics merően állitotta, hogy a jó szives roszul alkalmazott szánalma által
               tévutra vezetett öreg szerzetes, nem tudja mit kiván. - Mintha bizony a sátán
               megérdemlené, hogy azok, kikre körönyeit tette, az emberek által
               elkényesztessenek.</p>
					<p>Ez oka, hogy a két hölgyre alig ismerne az, ki őket csak négy holddal e napok előtt
               látta.</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>Miután a városház előtt körültekintettünk, lépjünk a tanácsterembe, hogy tanui
               lehessünk annak, a mi ott történni fog.</p>
					<p>E terem a lehető legegyszerübb butorzattal birt; egy hosszu zöld posztóval boritott
               asztal, körüle székekkel, nehány avult kép a falakon, ebből állt az egész.</p>
					<p>De jelenben ez némi változáson ment át. A hosszu asztal helyét rövidebb foglalta el a
               teremnek jobb oldalán felállitva, a helyett, hogy annak hosszában nyuljon; ugy hogy a
               terem két harmadrésze üresen állt, a padokat kivévén, mellyek ott jobbra és balra
               tanuk és vádlottak számára voltak felállitva.</p>
					<p>Az asztalt zöld helyett, most fekete posztó boritotta s közepében a törvénykönyvek és
               irókellékek mellett, egy magas feszület állt, s mellette jókora ólomedény szentelt
               vizzel.</p>
					<p>Mikor a terembe nyitunk, a vallató biróság, Babarczy Ferencz, Pállfy József és Muhray
               Mihály a leghiggadtabb a három közől - elfoglalták helyeiket. - Egyébiránt, e
               boszorkánypörökre nézve történelmi s nem költött nevek.</p>
					<p>Az asztalnak egyik egész oldala szemközt a vádlottak és tanuk padjaival üresen állt,
               nem akadályozván a biróságot végig nézhetni a teremen.</p>
					<p>Az ajtóőr az ablakokkal szemközt, a falnak közepében nyiló elég magas ajtó mellett
               állt, kopott mentében s egy jókora bottal kezében.</p>
					<p>A mint látjuk, némi ünnepiesség volt az illy perek folyamában, s ha ezek zárt ajtók
               mögött jártak le, a részvét azért a legélénkebb volt. A városház előtt százan
               tátongtak; részint, hogy a vádlottakat láthassák, mig ezek börtöneikből a
               tanácsterembe vezettetnek, részint, hogy a tanukkal szólhassanak s egytől vagy
               másiktól ezek közől, mikor visszatértek, az ügy folyamát és fordulatjait
               megtudják.</p>
					<p>Idegen azt hiendé, hogy országos-vásár tartatik, annyi vidéki volt jelen, annyi ember
               sürgött a nagy város terén.</p>
					<p>Minden szállás el lőn foglalva s a köz figyelem s kiváncsiság közepette, valami
               titkos rettegés gyakorolta önkénytelen hatását.</p>
					<p>A vádlottak közől csak Ágota és Regina voltak jelen. - - Lesütött szemekkel ültek -
               halványan, reszkető ajkakkal, félreismerhetlen nyomaival sirás közt átvirasztott
               éjeknek.</p>
					<p>Valami volt e leirhatlan érdekü s még ennyi szenvedés után is szép és bájos hölgyek
               arczának kifejezésében, mi tanusitotta, hogy nagyobb hatásnak sulya alatt szenvednek,
               mint a félelemé. - E kin a szemérem és szégyen érzete volt. Vádoltatva olly bünért,
               mellyet ez időben a vély, a legelvetemültebb gonoszságnak tartott; faggattatva olly
               kérdésekkel, mellyeket tiszta kedélyük nem értett, meg nem foghatott; nem csuda ha
               ennyi szeny, ennyi ártatlanul szenvedett durvaság közepette, szemközt e hosszas
               szégyenpad gyötrelmeivel, régen már a halált óhajtották, a helyett, hogy attól
               rettegnének.</p>
					<p>Álljon itt ama kornak emlékére s a két Futaky leány helyzetének világosb felfogására,
               a két hölgy elleni vád vagy Actio egész terjedelmében, miként azt Szlovenics
               fogalmazta.</p>
					<p>Anno Domini 1728. Szeged szabad királyi városban, ugyan e város praetoriumában, a
               privilegiumok s ezek között a jus gladiinál fogva, e t. t. birák, a felebb emlitett
               város többi senatorai jelenlétükben, Szlovenics Mihály törvényesen helyesitett
               fiscalis, előre bocsájtja törvényes protestatiót, a mondott törvény minden
               supterfugiumai ellen, mint szintén rezerválván minden törvényesen rezerválandókat
               stb. stb.</p>
					<p>Előadja miképen, bizonytalan eredetü s Szeged városában Futaky néven ismeretes Ágota
               és Regina, kik állitólag Németországban Eisenach városban születtek, s ikertestvérek,
               18 esztendőket elérvén - 14 hónaptól fogvást, a mindenható Istent és annak minden
               szenteit, nagy vakmerőséggel megtagadván és a pokolbeli ördöggel holtig való
               szövetséget tartván, őtet igaz Isten helyett imádni és az ördögökkel éjeli tánczokra
               járni nem szörnyülködtek; a gonosz segedelmével azóta sok ifjuban magok iránt bünös
               szerelmet gerjesztettek; minekutánna pedig ezen gonosz istentelenség kivilágosodván
               befogattattak, s mindent makacsul s megátalkodtan tagadni nem félemlettek, torturára
               vonatni parancsoltattak, de közbejövén az éjszaka, iszonyatos fergeteget bocsájtván
               Szeged határára, csakugyan a gonosz sátánnak segedelmével megkötöztetvén s
               megkinozván a porkolábot és annak feleségét, a tömlöczből megszöktek, és bübájos
               ördögi mesterségekkel tüzet okádó lovakkal a határban a buzaföldeket
               összetapostatták és gázolták, miglen Isten ő felsége segedelmével kézhez
               kerittettek, ujra cserben hagyattatva az ördögöktől. Mindezekre nézve, a vádoló
               törvényesen surrogált fiscalis a nemes tanácsot ezennel felkéri, hogy a hazai
               törvények szerint különösen pedig Sz. István királyéihoz Libro II. capite 32, mint
               szintén Praxis Criminalis és Discursus Kittonichiani Capitis 6-i quaest: 8-ae, s
               ugyan azon fori utriusque Doctornak Partis 1-ae opinione 172. és 178., miként a
               Prologus decretalis végén irva vagyon, az igazság kipuhatolására és a többi
               részeseknek kitudására, őket mint minden istentelen tetteiket tagadó s illy fiatal
               esztendőkben már a pokolhoz tartozó személyeket, tortura alá vonatni, azután pedig,
               hogy az illy irtóztató cselekedetek érdemlett büntetésüket megnyerjék, inmentem Juris
               consulti Benedicti Kaprinay Part 1-ae Quest: 49. Numeri 34. et 5. mint szintén
               magának a szentirásnak Leviticorum capite 20. versu 27. melly igy szól: azon férfiu,
               vagy asszony ember, kikben Pithonicus jövendölő tehetség volna, halállal haljanak
               meg, hasonlóképen Exodi capite 32. versu 18és Jeremiásnak cap. 15. versu 9. másoknak
               is rettentő példájára a tűzzel megégettessenek.</p>
					<p>Miután igy a váddal magával megismerkedtünk, ideje hogy az eljárás mutatványát
               adjuk.</p>
					<p>Szlovenics Mihály, illő komolysággal s méltóságteljes tekintettel elolvasván a
               rettenetes vádat; Ágota és Regina, reszketeg hangon letették a szokott esküt.</p>
					<p>Ekkor Babarczy Ferencz szólott: Mit tudtok e vádakra felelni? Ágota és Regina darabig
               hallgattak, mindketten annyira ki voltak merülve, hogy tagjaik reszkettek, de ez
               órájában - a hitük szerint - kikerülhetlen végveszedelemnek: részint a vádnak kézzel
               fogható káros szándéka s valótlansága, részint a vallási érzelem, mellyet bennök
               Márkus atya felélesztett, nem engedték, hogy végkép elcsüggedjenek.</p>
					<p>Ágota volt első, ki magához tért s alázattal de szilárd hangon ekkép felelt.</p>
					<p>Tisztelt biróság: én itt magam s kedves testvéremnek Reginának nevében, Isten szine
               előtt, kitől soha el nem tértünk, kinyilatkoztatom, hogy mind azokban, mellyek
               ellenünk vádul felhozattak, ártatlanok vagyunk.</p>
					<p>Megfoghatlan makacsság illy fiatal személyekben! kiáltott fel Szlovenics. Azután a
               tanuk egyikéhez fordulván, intett kezével, s ez felkölt a lóczáról.</p>
					<p>Körülbelől 24-25 éves, vaskos tömött ifju volt, roppant fővel, mellyet vörösbe játszó
               szőke, borzas haj koronázott.</p>
					<p>Miután a tanu, ki kissé botorkázva kacsázott elé, az esküt letette s a szokott
               bevezető kérdésekre felelt, Babarczy szólt: Vecsernyés Pál uram vallja hite szerint,
               mit tud ezen bevádlott Futaky Regináról és Ágotáról?</p>
					<p>Tisztelt biróság, szólt hebegve a vaskos ifju, a legelkényszeredettebb arczczal, s
               miután sovárgó szemeket vetett Ágotára: nem tudok egyebet mondani, minthogy a
               kisasszony Ágota engemet megboszorkányozott.</p>
					<p>Ágota felemelte szemét, hosszasan nézett a tanura s bár mennyire megfeszitette
               emlékező tehetségét, nem tudott arra emlékezni, hogy őt valaha látta, vagy vele
               valaha csak egy szót váltott volna.</p>
					<p>Megboszorkányozott? kérdé Szlovenics igen komolyan.</p>
					<p>Nincs különben, nemzetes fiscalis ur, mond az ifju siralmasan. Mióta a kisasszonyt
               mult karácsony napján az egyházban láttam, s szemeit rámszegezte s le sem vette rólam
               többé, - azóta sem éjelem sem nappalom. Nem tudok enni, nem tudok dolgozni s ha ez
               soká igy tart, el kell pusztulnom. Nem tiszta az egész dolog! folytatá az ifju búsan,
               mert ezen nap óta épen mintha négy tüzes sárkányt fogtak volna belém, akár akarom
               akár nem, háromszor napjában is el kell mennem Futaky uram háza előtt, hol Ágota
               kisasszony vesztemre nem egyszer áll az ablak előtt, s ez még hagyján! de alig telik
               el éj s felriaszt álmamból, mellemre térdel s mindennemü kegyetlen gyötréseket
               elkövet rajtam, hogy annak csak az Isten megmondhatója.</p>
					<p>Muhray csóválta fejét, mig Babarczy és Pálffy, különösen pedig Szlovenics - a
               legélénkebb figyelemmel hallgatták a szegény, szerelemtől és éjeli lidérczektől
               elkinzott ficzkó vallomását.</p>
					<p>Vecsernyés uram, mond Muhray, nekem ugy rémlik, hogy a mit eddig előadott, az még nem
               nagy boszorkányság magában. Ha kegyed a szép kisasszonykába szerelmes s álmatlan éjei
               vannak, vagy eljár három s négyszer napjában ablaka alatt, az más keresztény emberen
               is megtörténik.</p>
					<p>Hát az éjeli gyötretések? kérdé Pálffy haraggal: nem jőnek a boszorkány-perekben
               számos illy esetek elő? - nem emlékezünk-e még, hogy a jelen időben lefolyt perek
               közt is nehányban, megjelentek éjjel különböző alakokban a boszorkányok, elgyötörvén
               azokat, kikre boszut forraltak.</p>
					<p>Mit felel ezekre a vádlott? kérdé Szlovenics.</p>
					<p>Ágotát valami kellemetlen, az undorhoz hasonló érzés kapta meg, midőn a buczkó alaku
               Adonisra tekintett, kit soha sem látott az előtt. Vecsernyés uram, mint szerelem
               áldozatja, a legnevetségesebb jelenetnek tetszett neki, mellyet csak képzelni lehet.
               De ez időkben kevesebb is elég volt a legártatlanabb embert a máglyára vinni, s igy
               a fiatal hölgy, ki bár mi más alkalommal e vádakra hahotára fakadt volna, most
               egyszerüen és komolyan felelt.</p>
					<p>Én ezen ember vádjaira annál kevesebbet felelhetek, mivel őt ma és e pillanatban
               látom először. A tisztelt biróságra bizván egyébiránt itéletet hozni e vádak s
               állitások nevetséges voltáról.</p>
					<p>Nem ismer! sóhajtott fel vádteljesen és siralmasan Vecsernyés, egy roppant setét kék
               kendővel törölvén könyeit, melly alkalommal orrát is kékre festette.</p>
					<p>Nem ismer? ismételte, holott mindig sarkamban van éjjel nappal! Ágota vállat
               vonitott. Mit felelhetett volna illy vádakra.</p>
					<p>Tagadod tehát, mond Szlovenics haraggal, hogy ördögi mesterségeddel e becsületes
               embernek életét és nyugalmát megvesztegetted?</p>
					<p>Ismétlem, hogy ma először látom ezen embert, mond Ágota.</p>
					<p>Mit tud egyebet a tanu? kérdé tovább Szlovenics.</p>
					<p>Vecsernyés búsan rázta fejét, azután alig hallhatólag rebegte: semmit - elég
               ennyi!</p>
					<p>Jól van, vágott közbe Babarczy: második tanu.</p>
					<p>Egy 45-50 év felé járó férfiu költ fel, s szokott eskü után a vallatás
               megkezdetett.</p>
					<p>Kocsis Jeremiás uram, mit tud kegyed ezen vádlott Futaky Ágota és Regina ellen?</p>
					<p>A tanu, kinek vonásain félreismerhetlen volt az ijedtség, e kérdésre igy kezdte
               előadását.</p>
					<p>Magam szemével láttam ezelőtt nehány hónappal, napját meg nem tudom határozni, hogy
               Banda Kati éjfél tájban belopódzott Futaky uram házába s nem sokára azután, az ördög
               egy nagy sárga kutya képében fel s alá járt a ház előtt; mikor Banda Kati ujra
               kijött, az ördög egyszerre eltünt s az egyik ablak kinyilván, ott a két leányzót
               láttam, kik Banda Kati után néztek. A kutya nem tünhetett el más felé, mint ezen
               ablakon át.</p>
					<p>Honnan gondolja a tanu, folytatá Babarczy: hogy azon eb az ördög volt?</p>
					<p>Mert szeme ugy égett mint a tüz és mert eltünt, pedig holdvilágos éj lévén, messzi el
               lehetett látni, a nélkül, hogy a sárga kutyának nyoma lenne.</p>
					<p>Tudja-e tanu, hogy a kutya a Futaky leányok ablakán ugrott be? kérdé Szlovenics.</p>
					<p>Nem láttam ugyan szemeimmel, felelt Kocsis Jeremiás, de hallottam a zajt, mellyet
               ugrása okozott.</p>
					<p>Hát egyebet nem tud a tanu? kérdé Szlovenics, ki ezen vallomással nem volt egészen
               megelégedve. Tudjuk ugyan, folytatá, mielőtt a tanu többet vallana, hogy Banda Kati
               már nehány embert e sárga ebnek képében éjjelenként megkinzott, mivel a tanu azt
               állitja, hogy Banda Kati kilépvén Futaky uram udvarából, a sárga eb eltünt, meglehet,
               hogy az maga Banda Kati volt.</p>
					<p>Az ördög volt, erősité a tanu. Egyebet is tudok; egész Szeged tanuja, hogy a két
               Mártonváry urfit megboszorkányozták ezen istentelen személyek, sőt hallottam magától
               Banda Katitól - hogy -</p>
					<p>Csak mondja ki tanu! biztatá Szlovenics: mit mondott Banda Kati? Futaky Ferencz
               uramat magát is megboszorkányozta Ágota.</p>
					<p>Mit felel e sulyos vádakra a vádlott? kérdé Pálffy József.</p>
					<p>Mit felelhetek egyebet, minthogy Kocsis Jeremiás uramat, mint ácsmesterembert, ki
               nálunk is dolgozott, jól ismerem, s becsületes embernek is tartom; de arról a mit
               ellenem mond, semmit sem tudok.</p>
					<p>Meritek-e tagadni, hogy Banda Katival szoros ismeretségben voltatok te és Regina?
               kérdé Szlovenics. Azután nem minden szemrehányás nélkül a város főbirájához intézvén
               szavait - folytatá: most már meggyőződhetik főbiró ur, miért kivántam Banda Kati
               kivégeztetését halasztani - s miért szerettem volna hogy csak később s ezen ördöngös
               személyeknek s főleg Futaky uramnak elitéltetésük után, velek együtt kerüljön a
               máglyára! - no de ez már megtörtént. - Azután Ágotához intézvén szavait, szigoru
               hangon felkiáltott: - felelj!</p>
					<p>Banda Kati, Jancsóné dajkánk nénje volt, tehát őt mindketten igen jól ismerjük.</p>
					<p>És a Mártonváry ifjakról mit tudsz? folytatá Szlovenics.</p>
					<p>Ismerjük őket a mult farsang óta, felelt Ágota.</p>
					<p>Mind ez nem vezet eredményre fiscalis ur, mond Muhray: a mi pedig mondatott,
               boszorkányság nélkül is megtörténhetett. Más tanukat kell kihallgatni. A mit Kocsis
               uram mond, az inkább Banda Kati ellen szól, ki már nem felelhet.</p>
					<p>* * *</p>
					<p>Huszonnégy tanu hallgattatott ki, s ha ezek vallomásaikat fel nem jegyezzük, csak
               történetünk háboritlan haladásának érdekében cselekszünk, mert a tanuk - ha
               lehetséges - még nevetségesebb vádakkal álltak elő.</p>
					<p>A többi közt egy timár s annak inasa avval, hogy Regina és Ágota, kiket az utcza
               közepében látott, köddel födték el magukat s eltüntek.</p>
					<p>Egy másik, hogy egész sereg ördögöt látott varju képében hálószobájuk kéményén, - s
               több illy erejü s hasonló lángészt tanusitó állitásokkal, mellyeknek szembeszökő
               nevetséges volta, a vádlottak ajkaira, e nehéz órában is, önkénytelen mosolyt
               szállitott.</p>
					<p>Legyen szabad itt megjegyeznünk, hogy azok, kik ez - s ehhez hasonló gyermekies
               vádakon kétkednek, ezekhez hasonlókat olvashatnak, a szegedi boszorkányperek
               irataiban, s meggyőződhetnek, mikép itt valót mondtunk s nem himeztünk.</p>
					<p>Miután közel négy óra telt el e kihallgatásokkal, a vallató biróság elnöke Babarczy
               Ferencz, szigoru hangon szólt.</p>
					<p>Futaky Ágota és Regina! Magatok megvallottátok, hogy a boszorkányok Szabbathján jelen
               voltatok; magatok elismeritek, hogy Banda Kati többször volt gyámatyátok - respective
               sógorotok házánál; - Vecsernyés Pál, neked Ágota szemedbe mondotta, hogy őt, még
               pedig az Isten szent egyházában tekinteteiddel megboszorkányoztad, s imé az utóbbi
               tanuk még terhesebb vádakat emelnek ellenetek. - Nem jól cselekesztek tehát, ha
               megátalkodván a bünben és gonoszságban, tagadjátok a mit annyian reátok vallanak.
               Térjetek magatokhoz s ha Istentől gonoszságtaiknak bocsánatát akarjátok megnyerni, s
               nem akartok elkárhozni, tegyetek tiszta vallomást büneitekről.</p>
					<p>Istenünket ugy bántanók meg tisztelt biróság, mond vagy inkább rebegte Regina: ha
               félelem által elhagynók magunkat hazugságokra csábittatni s vallomást tennénk olly
               dolgokról, mellyektől senki sem irtózik inkább mint mi magunk.</p>
					<p>Makacsul megmaradtok tehát a tagadás mellett? kérdé Pálffy dühösen a felindulástól
               csak alig tudván hangját mérsékelni.</p>
					<p>Ágota és Regina hallgattak.</p>
					<p>Kár, tisztelt vallató biróság, csak egy hangot is vesztegetni, mond Szlovenics: ezen
               ördöggel teljes személyekre. Eléggé fel van a tisztelt biróság a tanuk öszhangzó
               vallomásai által világosittatva. Ideje most, hogy a legutóbb történtekre térjünk
               át.</p>
					<p>Szóljatok! minő ördögi mesterség által sikerült nektek, miután a határra mindnyájunk
               pusztulására, nem irtóztatok olly itéletet bocsájtani, a bezárt börtönből
               kiszabadulni?</p>
					<p>Ágota és Regina elmondották a mi történt, erősitvén hogy az álczás férfiak
               ismeretlenek előttök. Mind azt, a mit a vád az ördög beavatkozásáról és a határnak
               elgázoltatásáról magában foglalt, a két leánynak egyszerü előadása, a tört kerekü
               szekér, a köpeny, melylyel födve voltak, természetesen megfejtendé minden
               elfogulatlan előtt; de Szlovenics s a biróság, Muhray Mihályt kivéve, azon
               rögeszmében voltak, hogy minden az ördög segedelmével történt, igy szintén azok is,
               kik a lovakat távolról látták nyargalni s közben a villámok által elvakittattak, azt
               erősitették, hogy a lovak tüzet szórtak magok körül.</p>
					<p>Azon körülmény, hogy Ágotának és Reginának megmentői álczákkal voltak ellátva, s hogy
               a legélénkebb fürkészet sem vezetett nyomaikra, a babonás népet még inkább
               megerősitette vakságában; mihez még a vihar által okozott károk fölötti bőszültség
               járult, s a kedélyeket lázas hevélyben tartotta. Szlovenics s a biróság leginkább
               azon ütköztek meg, hogy Ágota és Regina egyedül találtattak a buza földön s mentőik
               eltüntek, mintha poklokra szálltak volna alá.</p>
					<p>Tisztelt biróság szólt, Szlovenics: miután már a tanuk mind kihallgattattak s ezen
               ördöggel teljes személyeknek minden istentelen tetteik világosságra jöttek, sőt
               ezeknek magunk szemmel látó tanui valánk, nincs egyéb hátra, mint őket Futaky Ferencz
               boszorkánymesterrel szembesitni; - de mielőtt ez - - -</p>
					<p>Régen kellett volna! mond Babarczy Ferencz: s meg nem foghatom, miért kivánta
               tisztelt helyettes fiscalis ur ezt illy későre halasztani?</p>
					<p>Mindezt a vallató biróság elnöke - félbeszakitván Szlovenics beszédét, - latinul
               mondotta.</p>
					<p>Az ügyvéd hasonló nyelven s rögtön viszonzá: azért domine perillustris a miért most
               is, - csak a tortura után s miután e boszorkányokból vallomásokat csikartunk ki,
               óhajtom ezt tenni. Ne hogy ama gonosz praktikákkal teljes ember, ördögi befolyása
               által - megerősitse őket makacsságukban. - E szavak után, mintha félbe sem
               szakittatott volna, a hölgyekhez intézvén szavait, magyarul folytatá: de mielőtt e
               szembesités megtörténik, - az igazság felderitésére, a kinos vallatást kell
               megkezdeni!</p>
					<p>Ágota és Regina egymás nyakába borultak: irtózatos percz volt ez, mellyet képzelni
               igen, de leirni nem lehet.</p>
					<p>A biróság darabig latinul tanácskozott, azután az elnök intésére, a terem ajtaja
               megnyilt s azon a hóhér lépett be két inasával, kik különböző kinzó eszközöket hoztak
               utána, az e czélra használni szokott saraglyán.</p>
					<p>A hóhér majdnem öles, setét szinü czigány volt, mogorva, kegyetlen kifejezésü
               arczczal. Egész öltözete szennyes vászoning és lábravalóból állt, melly fölé világos
               zöld kerek köpeny volt keritve, fekete vérfoltokkal.</p>
					<p>Mikor minden el volt rendezve, az elnök felkiáltott. Hóhér, a hüvelykcsavarókat kell
               a két boszorkányra illeszteni!</p>
					<p>E pillanatban Ágota kifejtekezett Regina karjai közől, ki ölelve tartotta, s szilárd
               érthető hangon felkiáltott. Ime itt, Isten szine előtt, e szent feszületre esküszöm!
               hogy mind az, a mit belőlünk a fájdalom ne talán eddigi vallomásainkkal ellenkezőt
               kicsikarhat, az nem leend igaz - s annak most, mig eszünket a fájdalom el nem
               kábitotta, ünnepien ellenmondunk, azok lelkére háritván a bün és felelőség sulyát,
               kik kinzások által minket arra kényszeritnek, hogy Istenünket bántsuk meg s
               hazudjunk! </p>
					<p>Viperák - sátán fajzata! kiáltott fel dühösen Szlovenics.</p>
					<p>* * *</p>
					<p>E pillanatban a tanácsterem fő ajtajának közelében, a folyosón siető léptek és
               szóváltások hallatszottak.</p>
					<p>Megállj - hóhér! mond Szlovenics: alkalmasint valami elkésett tanu. Nem kell semmit
               elmulasztani, nem kell senkitől eltiltani illy fontos ügyben e teremet. - Ajtónálló!
               - be kell a tanut, vagy tanukat bocsájtani.</p>
					<p>* * *</p>
					<p>De mielőtt megmondanók mi történt tovább, fel kell Futaky Ferenczet keresnünk.</p>
					<milestone n="2" unit="endSubChapter"/>
				</div>
				<div type="chapter">
					<head> A VÉGZETES ÓRA. </head>
					<milestone n="1" unit="startSubChapter"/>
					<p rend="head"> I. </p>
					<p>Futaky Ferencz, befogattatása óta, több vallattatáson ment keresztül; de mindent
               merően tagadott; végig azt állitván, hogy Rózsa Dániel, mint szintén neje, olly
               kevessé boszorkányok mint ő maga, s ha mások vallottak ellenük, ez irigység, vagy
               gyülölségből történt, miként saját vallomásaikat csak a kinzó eszközök sajtolták
               ki.</p>
					<p>A boszorkányok által felhozott megjelenését a sátánnak, uri személyében; az akkor még
               ritka s szemfényvesztésre használt, most minden gyermek előtt ismert magiai lámpa,
               árny-játékának nyilvánitotta; erősitvén hogy Rózsa Dánielt csak kiváncsisága vezette
               Jancsóné pinczéjébe, mert ő soha boszorkányokban s boszorkányságban nem hitt; e
               látogatás által pedig csak azt akarta ama babonás némbereknek megmutatni, hogy semmit
               sem tudnak.</p>
					<p>A lámpa köpenye alá volt rejtve, s ha a gyáva banyák nem leendének annyira
               elfogultak, a pinczeboltozatán játszadozó világpontocska elárulta volna az egyszerü
               gépet, melly velök az ördögöt és a poklot láttatá.</p>
					<p>Szlovenics minden gyakorlottsága mellett a vallomások kicsikarásában, s az árulatos
               ellenmondások előidézésében, - oleum et operam perdidit - tota die laboravit et
               caepit nihil, miként deákosan kifejezte magát: az az - semmit sem tudott meg.</p>
					<p>Ellenben, ugy kell lenni, hogy Ágota és Regináról, Banda Katitól, némi kétes
               felfedezéseket nyert; mellyeknek zavaros voltából csak annyi lőn világos, hogy Örzsi
               vagy elkésett vallomásaival s azokat közel végórájához nem teljes eszmélettel tette;
               - vagy ha elébb szólott, talán nem bizván nénje titoktartásában, nem mondott meg
               mindent, saját bőrét is féltvén.</p>
					<p>De az is, a mennyit Szlovenics megtudott, elég volt kiindulási pontnak. Futakynak
               tehát ugy nevezett sógornőit - vagy magyarosan szólván, ángyait illető vádokra is
               felelni kellett.</p>
					<p>A minő szabatos feleleteket adott Futaky Szlovenics urnak első kérdéseire, szintoly
               elhatározottan, sohasem tévedve, magának soha ellen nem mondva, felelt az
               utóbbiakra. Nem tért el hajszálnyira attól, a mit gyámleányairól mindeddig mondott;
               mi pedig az utóbbiak boszorkányi minőségét illeti, arra gúnymosolylyal vállat
               vonitott, erősitvén: hogy azt, a mi háta mögött történt, nem tudja, s erre a leányok
               magok adhatnak csak kielégitő feleleteket.</p>
					<p>Szlovenicsnek magának feltünt, minő kevéssé ügyekezett a mogorva vén ember Ágotát és
               Reginát menteni.</p>
					<p>A vád Futaky ellen főleg az volt, hogy a boszorkányok s igy az ördög segedelmével,
               Mártonváryékat, Felsenthalné szülőit - megkárositotta. De legyen az ügyvéd
               tulbuzgósága, vagy valami rögeszméje, melly mindig a fő tárgyat a boszorkányságot
               tartotta szem előtt, s igy részletekre kevés gondot forditott - oka; - annyi igaz,
               hogy Futaky részvéte a Mártonváryakon történt kárositásban, nem volt olly világosan
               kideritve, mint azt Szlovenics óhajtotta.</p>
					<p>Ez is egyik oka annak, hogy Futaky s gyámleányai ellen, a végitélet annyira
               késett.</p>
					<p>Márkus atya többször látogatta meg Futakyt, a mint ezt már hallottuk. A jámbor öreg
               látta el őt iróeszközökkel is, egy levél irására, melly aligha más lehet, mint ama
               bécsi kereskedőhez irt levele, mellyről Felsenthal Bruno tett emlitést.</p>
					<p>Futaky, nem akart gyámleányaival találkozni, bár kétséges, ha az öreg szerzetes e
               kedvezést megnyerte volna-e a tanácstól. Megkapták a mit kerestek, a hálátlan rosz
               gyermekek! szólt Futaky, ha Márkus atya őt a veleki békére felszólitotta: hálátlanok,
               mint minden örökbe fogadott gyermek! - tevé keserün hozzá. Nem akarom őket látni,
               segitsenek magokon a hogy tudnak; ők rántottak engemet is a bajba, talán szegény
               ipamat Rózsát is - -! - mert attól a dühös, féleszü Szlovenicstől magától tudom, hogy
               Jancsóné legelébb is Ágotát árulta el s utóbb Reginát is: kik már az által, hogy a
               babonás kenőcsöt használták, világosan elárultak, mikép ha nem is boszorkányok - mert
               illyenek nincsenek; legalább azok vágytak lenni.</p>
					<p>Márkus atyának minden intése, minden jó tanácsa hajótörést szenvedett ezen hajthatlan
               ember merevenségén; ki annyira el volt szánva, annyira hitte, hogy őt semmi sem képes
               megmenteni, - mikép hideg és elfásult lőn, a nélkül hogy rajta a félelem, vagy
               elcsüggedés, legkisebb nyomát lehetne észrevenni, mintha valami utógondolat előre
               megedzette volna.</p>
					<p>A mi őt egyedül érdekelni látszott, Bécsbe irt levele volt; s e részben Márkus atya
               megnyugtatta őt, erősitvén a levélnek biztos utoni elküldettetését.</p>
					<p>Futaky egész nap fel s alá járt börtönében, mint a kalitba zárt tigris. Az imakönyv,
               mellyet neki Márkus atya hozott, érintetlen maradott s egész idejét a pipa töltötte
               ki. Keveset aludt, s ő tudja - a hosszu éjeken át, hová merengtek gondolatai,
               sovárgásai, mi főtt és forrott agyának setét aknáiban.</p>
					<p>Azon a napon, mikor Ágota és Regina ujra s talán végitélet előtt utóljára - a biróság
               előtt álltak; Márkus atya meglátogatta Futakyt, s kérte őt, hogy ha szembesittetni
               fog gyámleányaival, mikép ez valószinüen még e napon megtörténend, használja ez
               alkalmat azoknak megbocsájtani, s ne mondjon semmit, mivel az ellenök felhozott
               vádakat még nehezithetné.</p>
					<p>Futaky vonásain, valami az örömhöz hasonló villant át, mit - ha a szerzetes
               jámborságában jó jóslatu jelnek tartott, mi - nem merünk tisztán minősitni.</p>
					<p>Már régen együtt ült a vallató biróság s Futaky az öreg szerzetestől figyelmeztetve,
               minden pillanatban várta, hogy börtönének ajtaja felnyiljék, s őt a tanácsterembe
               vezessék - gyámleányaivali szembesités végett.</p>
					<p>Vonásaiban az izgatottság élesen volt kifejezve; de tévednénk ha azt, a mi ezen
               emberben munkált, nyugtalanságnak neveznők. Épen ellenkező, mit rajta figyelmesb
               vizsgálat után észrevennénk: tudniillik valami káröröm, melly ördögi mosolyt csalt
               ajkaira, s szemeit néha felszikráztatta.</p>
					<p>Nem hogy félt volna e szembesités pillanatától, hanem óhajtania kellett azt, mert
               minden csekély neszre az ajtóra tekintett s felüdülni látszott.</p>
					<p>Végre lépéseket hallott azon setét folyosóban, mellyből a börtön hézagok nyiltak, s
               mint a kinek valami súly gördül le kebléről, majd nem örömmel felkiáltott: -
               Valahára! - majd vetek a nemes tanácsnak egy konczot oda, mellyen rágodhatik, rég
               vágytam ez órára!</p>
					<p>A lépések közeledtek, a kulcs csikorgott a nehéz börtön-lakatban, - végre az ajtó
               felnyilt s Futaky idegein - de csak pár pillanatra - önkénytelen reszketegség
               borzadozott keresztül.</p>
					<p>Meglepettetését s hüléjét igen könnyen megfoghatjuk, ha kimondjuk, hogy a börtönőr s
               a poroszlók helyett, kik illy esetekben a rabok kiséretét képezik, két magas, szigoru
               - de nemes és nyilt tekintetü férfiu lépett a börtönbe, melly előtt a börtönőr
               alázatosan megállt, a nélkül hogy őket kövesse.</p>
					<p>Az első e férfiak közül nem volt más mint Felsenthal Alfréd. Futaky, - kit Alfréd
               sohasem látott, legalább nem emlékezett, hogy valaha találkozott volna vele az
               életben, - igen jól ismerte e derék, e jeles férfiut, kinek élete fölött az átok
               igéjét képviselte. - Ismerte mondjuk, - mit többszöri utazásai megfejtenek, s mit a -
               mondanók rettenetes tekintet, melylyel Alfréd szemei egy másodperczre találkoztak,
               kétségtelenné tesz.</p>
					<p>Az ezredes hadi öltönyében volt, a kis háromszegü aranyszegélyü kalappal s a súlyos
               karddal oldalán.</p>
					<p>A ki vele jött, polgári utias, de csinos öltönyben, olly férfiu, ki többször emlitve
               történetünkben, nem ismeretlen előttünk - Hage Willibald.</p>
					<p>Futaky rögtön visszanyerte lélekjelenlétét, s udvariasan köszönvén a bejötteknek - az
               elébbi vad s mogorva arczkifejezést egy kérdő tekintettel cserélte fel.</p>
					<p>Kegyed Futaky Ferencz? kérdé Alfréd, kinek még mindig szép arcza, mint szintén régi
               ellenségéé Willibaldé - halvány volt mint a viasz.</p>
					<p>Szolgálatjára, felelt Futaky, a rövid, száraz, de nem durva hangon kiejtett
               kérdésre.</p>
					<p>Felsenthal oldalzsebéből két iratot vont ki, ezek egyikét átnyujtván Futakynak - mig
               Hage elébb meglepett, azután kiváncsi s kétkedő tekintettel jártatta a rabon szemeit,
               - szintolly röviden mint az elébb, kérdé: - E levelet kegyed irta-e?</p>
					<p>Mihelyt Futaky a levelet felbontván egy tekintetet vetett arra, mielőtt felelne, ugy
               látszott, hogy vonásai kaján kéjnek kifejezését nyerék. - Azután a gróf szemei közé
               tekintvén - kérdé: Miért gondolja tiszt ur - kit nincsen szerencsém ismerni, kit ma
               látok először - hogy e sorokat én irtam?</p>
					<p>Felsenthal vonásai komor kifejezést nyertek e kérdésre, azután, átadván Futakynak a
               második levelet, hidegen s fenyegető tekintettel válaszolt: - Itt a felelet kegyed
               kérdésére, gondolom ráismer saját nevére?</p>
					<p>Hah - a gyáva! kiáltott fel Futaky önkénytelenül: s ezen utóbbi levelet, ha szabad
               kérdenem kegyetektől, a kereskedő maga, kihez az bizodalmasan intézve volt,
               kézbesitette?</p>
					<p>A kérdés az, mond most Hage: ha e leveleket kegyed irta-e?</p>
					<p>Futaky kezében tartván a két iratot elébb Felsenthalra, azután Hagéra nézett - -;
               valami renditő volt e tekintetben s látszott a két jöttnek arczából, hogy a pillanat
               egész válságos voltát fel tudják fogni.</p>
					<p>Rövid szünet után, Futaky majd nem büszkén felelt. - Igen uraim, e leveleket én
               irtam.</p>
					<p>A két férfiu összerázkodott, azon ember előtt álltak, kitől egy egész életre ható
               nyilvánitást vártak, s kinek márványhideg kaján tekintete nem látszott egyebet mint
               kárhozatot jósolni.</p>
					<p>Hová tette kegyed gyermekeimet? kérdé Felsenthal rögtön.</p>
					<p>Mi birta kegyedet arra, hogy tőlem leányomat kivánja eltagadni, s azt gróf
               Felsenthalnak átadni?</p>
					<p>A két kérdés olly gyorsan, s annyira egy pillanatban ejtetett ki, hogy Futaky nem
               tudta hirtelen mellyiknek feleljen először. De e habozás alig tartott egy
               perczig.</p>
					<p>Gróf ur! szólt Futaky a boszu jeges nyugalmával - s Felsenthalhoz intézvén szavait: A
               titkolódás órája elkondult: - nyiltan akarok kegyetekkel szólni.</p>
					<p>Nem minden ember nyeri a sorstól, vagy ha kegyetek akarják, a gondviseléstől - a sziv
               és kedély gazdag bölcsőajándokát. Én nem tudom miért - de nem hoztam sem szeretetet
               sem szerelmet magammal a világra. Olvadhatlan jég volt szivem körül - igen uraim! -
               olvadhatlan hideg és örökös: de egy fiam született s a jégkéreg szétolvadt, s minden,
               a mi vonzalom, szeretet, kibékülés az élettel, egyetlen pontban összesült, fiam
               iránti szeretetemben! Addig, s azóta mióta kegyednek gróf ur neje, fiamtól
               megfosztott, nem szerettem senkit, nem szerettem semmit! - kegyetek tudják most, minő
               az illy fájdalom, mennyi kárhozat van illy vesztésben, érteni fogják tehát
               boszumat.</p>
					<p>Szólj rettenetes ember, hová tetted gyermekeimet? - kiáltott fel Willibald mig
               Alfrédet Futakynak utóbbi szavai leigézték.</p>
					<p>Kegyednek gróf ur, kezdé ujra Futaky, Alfrédra szegezvén sugárzó szemeit: leányát,
               halálos ellensége - e férfiu itt, gróf Hage Willibald, növelte föl gyülöletben s
               utálatban saját atyja, s mindazok ellen, kik a Felsenthal nevet viselik. Gróf Hage
               Rafaela nem más, mint Felsenthal Éva kegyed leányai egyike.</p>
					<p>Felsenthal egy tekintetet vetett Hagera, ki még halványabb volt mint érkeztekor, e
               kinek ajkai reszkettek.</p>
					<p>Azután valami önkénytelen ingamtól, mondanók elsodortatva, Willibald karjai közé
               vetette magát!</p>
					<p>Vesztés embere! kiáltott fel azután, egy nyilt de megvetés-teljes tekintetet vetvén
               Futakyra -: Ide tekints! a gondviselés kijátszodta átkos mivedet, mi barátok életre
               halálra - mi nem vagyunk többé ellenségek!</p>
					<milestone n="1" unit="endSubChapter"/>
					<milestone n="2" unit="startSubChapter"/>
					<p rend="head"> II. </p>
					<p>Mi történt egyszerre Futakyval! - miért futott le a vér, csak pár perczczel ezelőtt
               lángoló arczáról, mint ha a tél dermesztő lehellete süvöltött volna körüle?</p>
					<p>Mi lelte ezen szirt-embert, ha igy fejezhetjük ki magunkat, hogy azon pillanatban,
               mikor a két férfiu ölelésében, két családnak százados gyülölségét látta holocaustummá
               fellángolni - - a szerepek mintegy megcseréltettek?</p>
					<p>Nemde látta, hogy a gondviselés csudás intézkedéseiben, az általa hintett konkolyból,
               a kibékülés s a rokonszenv arany kalászát növelte fel, áldássá változtatván azon
               átkot, melylyel ezen ember 18 hosszu év óta táplálkozott!</p>
					<p>Nincsenek-e emberek, kik hálókabátban csendesen ülnek meleg kandallójuk előtt; mig
               azoknak, kiket aljas cselszövények, titkos fondorkodás, nyilvános erőszak, uzsora
               vagy csalás által tönkre juttattak, - életük hosszu küzdéssé s a kiapadhatlan
               gyötrelem örök forrásává lön általuk?</p>
					<p>Nincsenek-e emberek, kik reménydús családok romjain ülve, részvét és sajnálat nélkül,
               kábult önzésben füzék oda napjaikat.</p>
					<p>S ha vannak illyen emberek, nem tanuskodik-e a világ történelme s a visszaemlékezések
               gazdag hagyománya, hogy vannak mások, kiknek a boszú, s a kártékonyság élve és
               gyönyöre? - kik saját fájdalmaikban s veszteségeikben, mások fájdalmából és
               romlásából szivnak mint a pók vigaszt és kárpótlást? - kiknek a kín mellyet
               szenvedsz, a köny, mellyet ejtesz, az élet mellyet a fájdalom rozsdája elporlaszt,
               mind annyi ír, mind annyi vigasz!</p>
					<p>Vannak illyen emberek! - nemünk gyalázatára, de vannak! - Nemde, egy mélyen
               elvetemült, de hires ember mondta egykor, hogy a boszú olly gyümölcs, mellyet hidegen
               kell élvezni? </p>
					<p>Futaky illy ember volt! - Sokat vesztett, mindent! - fiában élt; kinek halála után,
               kezeivel kaparta volna fel sirját, s éjféli órákban, kisirteti képét látta.</p>
					<p>A boszú élvét fel akarta ezen ember fokozni; ugy tetszett neki, mintha egy csapás,
               szomoru kárpótlása lenne, vesztesége mindennapi poklának. - Mintha sokszorozni
               kellene a fájdalmat, mellyet okoz, s ezer alakban előidézni a gyötrelmet ellenségei
               számára, mellyet maga szenved. Ez oka, hogy Futaky, ki nem irtózott Banda Örzsit
               vagy Liszkát méreggel kitörölni az élők közől; - élni hagyta Felsenthal leányait. Ez
               okozta, hogy élvet talált benne, iker testvéreket elválasztani, elmetszeni a delejes
               öszeköttetést két lényben, kik együtt pihentek egykor a legszebb anyának szive alatt.
               Ez oka, hogy két család ősgyülölségét akarta kiaknázni, s az egyik ellenségnek
               vetette oda a mi másiknak legbecsesebb kincse volt. - Ez okozta végre, hogy Hage
               számitásba sem jött; s egy embernek gyermekét kicserélni, ki neki soha sem vétett,
               azonnal kivánatosnak vélte, mihelyt ez arra szolgált, boszujának setét élvét ujabb
               füszerével mások fájdalmának felfokozni.</p>
					<p>O! ha az ember vélyében irtózatos, - nincs nagyobb ellensége mint az ember maga, ha
               szenvedélyei ragadják!</p>
					<p>Futaky szótlan, elmerevülten állt, egyik kezével az egyszerü fenyőszék támjához
               fogódzva.</p>
					<p>A lanyha, indulatüres, jellemtelen emberben, e kiábrándulás e pokolhatása az
               örvénynek, melly előtte nyilik, nem teende századrészt is olly irtózatos hatást,
               minőt e makacs, e jellem s kitartás-teljes, bár gonosz jellemü, bár bünös kitartásu
               emberre gyakorolt.</p>
					<p>Az alap sülyedt alatta össze, mellyen lábai véres nyomokban gyökereztek. Nem leende ő
               Futaky, ha most nem szünne meg az lenni!</p>
					<p>Két halálosan ellenséges családra számitotta legnagyobb részt boszú tervét, két barát
               állt előtte!</p>
					<p>S lehetett-e ez másként! - Verd le két fecskecsalád fészkeit, mellyek minden
               pelyhéért fészkeiknek, minden falatjáért kisdedeiknek harczoltak; szólj! - egymást
               fogják-e üldözni? - Nem! - a lágy fészek helyét röpkedik visitva körül, együtt
               örvényelnek a ház fölött, hol kincsöket elrabolták, egy galyon ülve töltik be a léget
               panaszaikkal.</p>
					<p>Hage miután uj barátjának karjai közől kifejlett, renditő hangon felkiáltott: szólj,
               hová tetted gyermekemet, ha Rafaela nem enyim?</p>
					<p>Nyugalom, grófok! szólt bizonytalan megtört hangon: kegyetek gyermekei élnek! - Élnek
               mindnyájan!</p>
					<p>És hol - hol? szólt Felsenthal a legnagyobb felindulásban.</p>
					<p>Futaky, mint egy eszméletlenül s nem felelve ez utóbbi kérdésre folytatá:</p>
					<p>A boszú kihalt keblemből, mint az ár, mellyet a puszta homokja elnyelt! - Ollyan
               vagyok mint a fiu, ki atyja házát gyujtotta fel, saját örökségemet látom elhamvadni!
               - Csordultig tele volt a méreg- és kéjkehely, s most midőn ajkaimhoz közelitni
               akartam, hogy élvezzem csöppenként, s féltékenyen gyült tartalmát - - kiöntöm azt! -
               - Nincs jutalom a boszúban, szegényebb vagyok mint voltam.</p>
					<p>Ki bámulná, ha ezen emberben, - hiven jelleméhez, a boszú, melylyel 18 év óta
               táplálkozott, most maga ellen fordult; mintha rosz számitását magán akarná
               megboszúlni; - mintha amaz ölelés a tündér ige leende, mellytől a büvölet lakatja
               felpattant.</p>
					<p>E szavak után, mellyeket ajkai rohamos öntudatlansággal ejtettek ki, összerázkódott,
               mint az árbocz, mellyet a vihar megdönteni indul, s felkiáltott.</p>
					<p>Siessenek kegyetek! - kérdezzék, hol vannak a Futaky leányok? - Talán a vallató
               biróság előtt állnak, talán a kinzó padon hevernek! - - A barna, Ágota, a kegyed
               leánya Hage gróf, Regina, a szőke, a kegyedé! - tevé kifogyó hangon hozzá, szemeit
               őrületesen szegezvén Felsenthalra!</p>
					<p>A két férfiu, mihelyt az irtózatos nyilvánitás végszavai megcsendültek füleikben,
               feledve boszút, feledve ezen embert, feledve mindent, kirohantak a börtönből.</p>
					<p>Hol vannak a Futaky leányok? kiáltották mindketten, mig a börtön őr a lakatot
               illesztette Futaky ajtajára.</p>
					<p>A vallató biróság előtt! szólt a börtönőr; ki, miként látjuk, az előtte idegen két
               urnak parancsára hajlott, mihelyt azok a császárnak magának nevében léptek fel.</p>
					<p>Mig a vallatások a tanács teremben folytak, mig Felsenthal és Hage Szegedre érkezvén
               s Futaky után kérdezősködvén - őt a vett utasitás után börtönében keresték fel; addig
               a városház előtt valami rendkivüli történt.</p>
					<p>Argauer, a várőrizet egy részét s a városban elszállásolt katonaságot összegyüjtötte,
               s most egy csapatot látunk a városház udvarán felállitva.</p>
					<p>A kapu előtt csoportozó nép azt hitte, hogy ezen intézkedés a város hatóságának
               felszólitására történt, s midőn Argauer az udvarba bevonult, senki sem akadályozta
               őt.</p>
					<p>Felsenthal és Hage mikor először a városház udvarába léptek, az előbbi katona tisztet
               pillantván meg, őt kérdezte legelébb, hol találhatná Futaky Ferenczet, s ez nem
               kevessé meglepetve az ezredes megjelenése által, - kit sohasem látott, azonnal a
               börtönőrt szólitotta elő.</p>
					<p>A mi azután történt, tudjuk; de nem azt, hogy a két Mártonváry, pár perczczel
               Felsenthal megjelenése után, a városház udvarába rohant, nehány jól felfegyverzett
               cseléd kiséretében, s épen azon pillanatban, mikor Felsenthal a börtönőr kiséretében
               megindult Futakyt felkeresni.</p>
					<p>Mártonváry Endre és Jenő, azonnal ráismertek Felsenthalra, ki e pillanatban hátra
               tekintett, pár szót intézvén Hagéhez.</p>
					<p>Endre utána akart sietni, de Argauer feltartóztatta őt, mondván hogy a két férfiu
               Futaky Ferencz börtönébe indult s mivel a császár ő felsége nevében jöttek, nem fog
               ártani, ha bevárják mig visszatérnek.</p>
					<p>A két Mártonváry meg nem foghatta az egész dolgot.</p>
					<p>Tudjuk, mikép Jenő Bécsbe készült, s tegyük hozzá, hogy oda el is ment, az Argauer
               által küldött leveleket is magával vivén, s olly sietve utazott, mikép jobbkor ért
               Bécsbe, mint azt gondolta.</p>
					<p>Argauer s a két Mártonváry tervét tudjuk; de Jenő nem találta Felsenthalt Bécsben, s
               Währhof, az orvos, kivel szerencséjére találkozott, mikor az ezredest felkereste,
               kérte őt, hogy a grófnő előtt ne tegyen semmi emlitést Szegedről, mert még mindig van
               ok kerülni mind azt, a mi őt képes lenne felizgatni. - Währhof ezen kivül tanácsolta
               neki, hogy egyenesen gróf Kinsky Ferdinándhoz menjen, kiről tudja, hogy a szegedihez
               hasonló eljárások ellen fel van bőszülve s ki legtöbbet tehet s tenni fog; bár most
               némi akadály, ő felségük jelen nem léte Bécsben, mert az udvar Prágában van.</p>
					<p>Jenő követte a jó tanácsot, s az egyszerü nyilt jellemü s kellemes külsőjü ifjunak
               azon szerencséje volt, a hires államférfiunak tetszését megnyerni. A hatalmas ur
               átvette a Márkus atya által szerkezett kérelemlevelet, s az ifjut nyájas béketüréssel
               kihallgatván, igérte hogy a császár ő felségétől mielébb kieszközlendi a parancsot,
               az ifju által ártatlanoknak nyilatkoztatott Futaky leányok elleni keresetnek
               felfüggesztése s minden Szegeden folyamatban levő boszorkány-perekrőli bővebb
               feljelentésre.</p>
					<p>Hogy Jenő Argauernek atyját felkereste, alig szükség mondanunk; de tegyük hozzá,
               mikép a derék kereskedő maga részéről sem mulasztott el semmit, a befolyásosabb
               férfiakat értesitni arról, mi Szegeden történt, s a mi ott még készülőben van.</p>
					<p>Jenő alatt égett a föld: ez fejti meg, hogy Felsenthalt nem akarta bevárni s
               visszasietett, miután maga személyesen megtette azt, mire az ezredest kérni
               akarta.</p>
					<p>Währhof nem ereszkedvén részletekbe, s a Futaky nevét talán feledvén, vagy nem is
               halván Jenőtől, természetes, mikép Felsenthal az első alkalommal, midőn neje
               látogatására jött, megtudta ugyan átalánosságban, Mártonváry Jenő mit keresett
               Bécsben, de a részletekről semmit sem hallott.</p>
					<p>Csak midőn Prágából, még pedig nem egyedül, hanem Hage Willibald gróffal visszatért s
               távozásra engedelmet nyert, adta neki gróf Kinsky a császárnak két hatályos
               legfelsőbb leiratát át, örülvén, hogy ezekkel olly férfiut bizhat meg, mint
               Felsenthal, ki nem titkolta előtte a kényes körülményt, melly őt és Hage grófot
               Szegedre viszi. Ezen utóbbi nyilatkozat következtében neveztettek ki Felsenthal és
               Hage grófok császári biztosoknak.</p>
					<p>Emlitsük itt meg röviden, hogy azon levélben, mellyet Alfréd - Bruno számára
               hátrahagyott, mikor Prágába utazott, fiatal rokonát titok tartásra szólitotta fel
               ujra s kérte, hogy a kereskedőtől, kitől a levél jött, ügyekezzék a legtöbbet
               kitudni.</p>
					<p>Bruno, miként azt Rafaelának is mondotta, ujra elment a kereskedőhöz, ki már haza
               érkezett Linczből.</p>
					<p>Mihelyt a derék bécsi polgár megtudta miről van szó, - hogy egyszerre minden gyanut
               és felelőséget elháritson magától, mint egészen ártatlan a dologban, átadta az ifju
               grófnak, Futaky saját kezüleg irt és aláirt levelét, mellynek egész tartalma csak
               annyiból állt: az ahoz mellékelt kényes s gyöngéd tárgyu levelet, ugy juttatni
               Felsenthal kezei közé, hogy a gróf ne is sejtse, hogy az kitől és honnan jő. </p>
					<p>* * *</p>
					<p>De térjünk azon pillanatra vissza, midőn a két csak most emlitett férfiu Futaky
               börtönéből siető léptekkel az udvarra visszatért.</p>
					<p>Mindenből világos, hogy Argauer s a két Mártonváry, a nélkül hogy Szlovenics urnak, s
               a vallató biráknak erről sejtelmük lenne, azért jelentek meg a városházánál, mivel
               megtudták, hogy a Futaky leányokat alkalmasint kinos vallatás alá veendik - - s ezt,
               bár minő vakmerőségnek is látszassék, nem tartották lehetlennek megakadályozni.</p>
					<p>Mihelyt Endre és Jenő, Felsenthal Alfréd ezredest megpillantották, azonnal eleibe
               siettek.</p>
					<p>Felsenthal és Hage annyira fel voltak ingerülve, hogy más gondolatjuk nem volt, mint
               gyermekeiket látni.</p>
					<p>Hol vannak a Futaky leányok? - kérdezték mindketten az ifjaktól.</p>
					<p>Felsenthalnak, talán csak e pillanatban jutott eszébe, a mit neki Währhof átalánosan
               beszélt, s igy a két ifjuban szövetségest látott.</p>
					<p>Endre és Jenő felkiáltottak: a vallató biróság előtt.</p>
					<p>Épen most haladott fel a hóhér a kinzó eszközökkel, s készültünk mi a terembe
               sietni.</p>
					<p>Gyorsan! menjünk - mentsük meg őket! kiáltott fel Hage; mig Endre és Jenő sugárzó
               arczczal siettek előre.</p>
					<p>* * *</p>
					<p>Azon pillanatban, mikor Szlovenics s a vallató biróság siető lépteket hallottak a
               tanács terem előtti folyosóban, s a buzgó daemonolog, azt gyanitván, hogy ujabb tanuk
               jelentek meg, ezeknek bebocsájtatását parancsolta az ajtóőrnek; felnyiltak a terem
               ajtószárnyai, s Felsenthal belépett.</p>
					<p>Hage, ki utána jött, látván hogy Argauer tiz, tizenkét fegyveressel épen most
               érkezett a folyosóba, pillanatra megállt s felkiáltott németül: Semmi erőszak!
               remélem nem leend erre szükség. - A jövő perczben Felsenthal, Hage s a két Mártonváry
               a teremben voltak, szemközt a meglepett birósággal s Szlovenics urral, - kinek makacs
               kihivó tekintete, eléggé bizonyitotta, hogy meglepetve igen, de legkevessebbé sem
               volt megijedve.</p>
					<p>Felsenthal és Hage gróf, azon udvariassággal s tisztelettel, melylyel minden mivelt
               ember egy hivatali minőségben együtt ülő törvényhatóságot megközelit, -
               köszöntek.</p>
					<p>Azután Felsenthal, a szótlanul rábámuló vallató biróságnak két, a császári pecséttel
               ellátott irományt nyujtott át, mellyeket fehér kabátja oldal zsebéből vont ki még a
               folyosón, s most kezében tartott.</p>
					<p>Szlovenics felkölt ülhelyéről s átvevén azokat, Babarczy Ferencznek nyujtotta, ki
               azonnal egy ollóval a két pecsétet felvágta.</p>
					<p>Ágota és Regina, azon pillanatban mikor az ajtó felnyilt, Szlovenicsnek egy intésére,
               visszatértek a lóczákhoz, s mihelyt szemeik Endre és Jenőével találkoztak, egy sugára
               az örömnek s meglepetés varázsának deritette fel vonásaikat.</p>
					<p>A két ifju tiszteletes távolban állt meg a császári biztosok mögött, de még nem olly
               távol a hölgyektől, hogy ezek arczaikból nem olvashatnák a reményt s felbátoritást,
               melly azokat sugárzókká tette.</p>
					<p>Muhray Mihály, a két grófot megkinálta üléssel, mit ezek megköszöntek, de el nem
               fogadtak. - Szemeik sovárgó kiváncsisággal tekintettek körül s állapodtak meg,
               nemével az igézetnek, a két hölgyön, kiknek nemes vonásai s ezeknek szenvedő
               kifejezése - körül lehelve az ártatlanság lététől, megkapták őket.</p>
					<p>A leiratok egyike, Beda Sabinának, Mihálovics Györgynének, a boszorkányság gyanuja
               alatt befogott rabnők egyikének - érdekében volt irva; s ki Márkus atya tanácsára
               egyenesen a császárhoz intézte folyamodását.</p>
					<p>A második, az előbbinél két nappal későbbi, minden jelenben folyamatban levő,
               boszorkánypereknek - bővebbi feljelentésig, rögtöni felfüggesztését parancsolta, s
               vasas ezredes és császári királyi kamrás gróf Felsenthal Alfrédet s császári királyi
               kamrás gróf Hage Willibáldot, mint ő felsége által teljhatalommal felruházott
               császári biztosokat jelelte ki, a kikre bizatott ő felségének, a dolgok állásáról hü
               jelentest tenni.</p>
					<p>Babarczy, a két latin leiratot savanyu arczczal, de érthető hangon végig olvasta,
               Szlovenics pedig, kinek elmés találmányáról, ama felebb emlitett vallató székről, az
               első leiratban emlités tétetett, leirhatlan hülének martaléka - lesujtva állt.</p>
					<p>Miután, a leiratok elolvastattak, gróf Felsenthal és Hage, ez első Reginát a másik
               Ágotát, mint Futaky Ferencz által álnokul elrabolt s illetőleg kicserélt
               gyermekeiket, leányaiknak nyilvánitották, s azoknak rögtöni szabadon bocsájtatásukat
               teljhatalmoknál fogva parancsolták; hozzá tévén, hogy a mi Futaky Ferenczet magát
               illeti, ennek mint gyermekrablónak s ne talán más gonosz tettekkel terhelt egyénnek,
               szigoru kihallgatásán magok jelen kivánnak lenni.</p>
					<p>Lehetlen a vallató biróságnak kinos feszültségét leirni; Szlovenics volt az egyedüli,
               ki állásba tévén magát, s arczának a legméltóságteljesebb kifejezést ügyekezvén adni;
               egy hoszú szónoklatot látszott, az eddigi eljárásoknak, és saját hasznos kinzó
               eszközének mentségére, megkezdeni akarni; de Felsenthal félbeszakitotta őt, s
               Reginához - miként Hage - Ágotához sietett.</p>
					<p>Felsenthal nem tévedhetett: olly meglepő volt Rafaela és Regina közt a hasonlatosság,
               hogy bennök első pillanatra testvérekre lehetett ismerni.</p>
					<p>Hage gróf is Ágotában első tekintetre rátalált azon családi hasonlatosságra, s
               különösen szeretett nejének vonásaira, - mellyeket, az egyébiránt kényesztetésig s ez
               órában is szeretett Rafaelában, nélkülözött.</p>
					<p>Leteszszük itt a tollat! - szemközt állván olly jelenettel, minőket a festő, s mint
               illyen - csak a mesternek ecsetje képes némileg visszavarázsolni.</p>
					<p>* * *</p>
					<p>Mondjunk annyit: hogy egy óra mulva a két hölgy, a városhatósága által - a császári
               biztosok számára rendelt szállásban volt; s hogy a két, örömében elragadtatott atya,
               pár óra alatt mindent tudott. Mindent mondjuk, - s igy a kedves hölgyek viszonyát is,
               a két - érettök minden áldozatra kész - Mártonváry ifjuval.</p>
					<milestone n="2" unit="endSubChapter"/>
				</div>
				<div type="chapter">
					<head> BEFEJEZÉS. </head>
					<p>A leirt jelenetek után következő reggel, Szlovenics boszuságában átvirasztott éj
               után, jókor felkölt. Egyedüli vigasza, a szégyenitő hüle után, melly őt érte, az
               volt, hogy Futaky ellen a kereset fel nem függesztetett, s ha nem mint
               boszorkánymester, legalább mint gyermekrabló és sok más bünökkel vádolt gonosztevő, a
               buzgó ügyvéd kezei közt maradott.</p>
					<p>Azon gondolkozott, miként leend képes, az ujabban felteendő keresetben és vádban az
               ügyet ugy forgatni, hogy Futakyt s mindazokat, kik eddig boszorkánysággal
               vádoltattak, akkép tüntethesse elő, mint a kiket az illynemü gyanu joggal
               terhelt.</p>
					<p>Egy fényes, lesujtó, a leghihetlenebb Tamásokat is meggyőző szonoklatnak, s a
               leghatalmasb idézeteknek vázlatát rendezte fejében, midőn dübörgő léptek közeledtek
               ajtajához, s a börtönőr berohant inkább mint be jött.</p>
					<p>Futaky uram! - - - nyögött a poroszló, a nélkül hogy többet birna kimondani.</p>
					<p>Talán az is megszökött? riadt fel Szlovenics elhalványodva.</p>
					<p>Meghalt! - kiáltott a jött.</p>
					<p>Meghalt? - mikor - hogyan? szólt Szlovenics, megragadván a kétségbeesett börtönőr
               gallérát, azután hajdonfőn, s ugy a mint volt - ingujban, hoszan lelógó
               nadrágszijjal, majd nem hanyatt buktatván a Hiob hirnököt, rohant Futaky
               börtönébe.</p>
					<p>Ugy volt, miként a lesujtó jelentés hangzott: Futaky Ferencz ágyában feküdt -
               halva!</p>
					<p>A mult napi hevélyek következtében érte-e szélütés? vagy valami hatályos méreg által,
               - mellyet el tudott a vizsga szemek elől rejteni, vetett véget életének? nem tudjuk,
               annyi igaz, hogy halva - igen is, halva volt.</p>
					<p>A gondviselés, mellynek igazságtétele nem az embereké s még kevesebbé a költőé, -
               midőn a hóhér pallosa, vagy a máglya alól felmentette ezen embert, talán beszámitotta
               neki, hogy egyetlen gyermekének gyászos halála sodorta őt a bün örvényeibe!</p>
					<p>Igy a kereset ellene természetesen félbeszakadt. A városhatóság, a két császári
               biztos felszólitására részletes vizsgálatot intézett Futaky és Rózsa lezárolt házai
               és holmiai fölött. Nehány szelencze és pélke orvosi s méregszerekkel, több magiát és
               boszorkányságot tárgyaló könyv, ama magiai lámpa, üveg szeletekre rajzolt ördög és
               kisérteti képeivel, melylyel Rózsa a boszorkányokat hódolatra birta, volt mind az, a
               mit felfedezni tudtak.</p>
					<p>De találtak ugyan egy szekrényben, zöld szövetbe göngyölt csomagot, mellynek tartalma
               semmi kétséget sem hagyott fen, hogy Futaky Regina és Hage Rafaela csak ugyan
               Felsenthal grófnak iker leányai; mert ebben azon gyermek-ruhácskákat lelték,
               mellyeket Bayerné Bécsben másokkal felcserélt, s Futaky - nem tudni minő számitásból
               - megtartott. Átalában Futaky titkos cselekvényei fölött mind végig némi homály
               borongott; a mint az már emlitve volt. De gróf Felsenthal leányainak elsikkasztása, s
               Hage Rafaela kicseréltetése világosan kisült, s legtávolibb kétséget sem hagyott
               fen.</p>
					<p> De sok történt már, mit bebizonyitni nehéz volna, de a min azért még sem kétkedik
               senki. - Igy Hage Willibaldot Futaky arcza, első tekintetre meglepte, ugy tetszett
               neki, mintha e mogorva vonásokat, valahol látta volna; de csak később s napok mulva
               jutott eszébe, hogy Futaky nem más, mint azon idegen tanu, ki összekelésénél a hires
               órásleánynyal jelen volt, bár nevét megváltoztatta.</p>
					<p>Ágotát és Reginát, vagy Hage Rafaelát és Felsenthal Elfridet, - valódi nevükön, -
               Futakynak esete mélyen meghatotta. - Ki bámulná, hogy annak halála, kit olly sokáig
               saját atyjuknak hittek, el nem téveszthette hatását érzékeny sziveikre; bár némi
               vigaszul szolgált az, hogy e halál által a vérpadtól mentettek meg.</p>
					<p>* * *</p>
					<p>Mondjunk, mielőtt tovább mennénk, valamit arról, a mi Bécsben és Prágában történt,
               azon levélnek vétele óta, melly Felsenthal grófot Hage Willibaldhoz, egykori
               ellenségéhez - s onnan Prágába s később mindkettejüket Szegedre hozta.</p>
					<p>Futaky levelének tartalma ennyiből állt.</p>
					<p>Gróf ur! ha kegyed elrablott leányai egyikét látni akarja, azt gróf Hage Willibald,
               halálos ellenségénél feltalálja, Rafaela nem más, mint kegyed leánya Éva. - Aláirás
               hiányzott.</p>
					<p>Hage Willibald, midőn meglepetve, ellenségének látogatása által, tőle megtudta, mi
               hozta őt hozzá, s a levél tartalmával megismerkedett: ármányt sejtett e szembetünőleg
               kaján szándéku felfedezés alatt. De természetes, hogy tüstént el akarta a gyanut
               magáról háritani, s ajánlatot tőn Felsenthalnak vele együtt Prágába s onnan azon
               helységbe menni, s a családot felkeresni, hol a mint tudjuk, Rafaela rejtve volt.</p>
					<p>Ez megtörtént. Szerencséjökre, férj és nő éltek még. Mindketten, régen már azt
               hitték, hogy a gyermekcsere, melly egyedül a Prágában mulató Futaky által
               megvesztegetett s erre előkészitett dajka által történt, de mellyet észrevettek,
               sohasem jő világosságra. A két gróf megjelenése, s első kérdései, olly zavarba s
               ijedelembe hozták őket, mikép nem volt bátorságuk a dolgot tagadni s annál
               eszélyesbnek tartották mindenről őszinte vallomást tenni, mivel a két atya ezen
               esetre bünbocsánatot igért, az ellenkezőre pedig, őket a legszigorubb törvényes
               vizsgálattal fenyegette.</p>
					<p>Megtudták tehát a férj- és nőtől, hogy a dajka, ki ellen panaszuk nem volt, nehány
               napig olly gondosan beburkolta a kis Rafaela fejét, s annak barna selyem hajait
               annyira födözgette, mikép ez figyelmüket felébresztette, s előttök gyanusnak
               tetszett; - megvizsgálták a kisdedet s felfedezvén, hogy ez nem az, a ki nekik
               átadatott, röviden fogták a dajkát. A megrettent némber lábaikhoz borult, esküvén
               menyre földre, mikép ártatlan, s miután maga, felébredvén egy reggel, látta hogy a
               gyermeknek haja szőke, ijedtében nem tudott egyebet tenni, mint saját felfedezését a
               meddig csak lehet titkolni.</p>
					<p>Első gondolatja volt mindkettejöknek azonnal Prágába sietni, s mindent megmondani
               Hage grófnak. De később szégyen és félelem más gondolatra hozták őket, s hogy a
               dajka, kinek szinlett fájdalma s hamis esküi nem nyertek hitelt előttök, a
               történteket valahogy el ne árulja, legjobbnak vélték őt mással, ki a kisdedet sohasem
               látta, felcserélni.</p>
					<p>Hogy e nyilvánitás után Hage grófnak és Felsenthalnak első gondjuk volt, ama dajkát
               előkeritni, - az magában értetik.</p>
					<p>Hosszas lenne itt a kérdeztetés és vallatás minden részleteit előadni, azért röviden,
               de történetünkre nézve kielégitőleg, csak annyit mondunk: hogy, ha a dajka rettegése,
               a fenyegetődzéseknek ellen tudott volna is állni, a büntetés alóli feloldás - ha
               mindent tisztán ki vall - nála is azon hatást tevé, mellyet a felebb emlitett
               családnál, hol a gaztett végrehajtatott.</p>
					<p>Hage és Felsenthal megtudták a dajkától, hogy egy előtte ismeretlen férfiu, őt nagy
               pénzöszveggel megvesztegette, s egy setét éjnek alkalmával maga hozta oda az egyik
               gyermeket, mig a másikat magával vitte. A dajka erősitette, hogy az idegen őt a két
               kisded nagy hasonlatosságáról bizonyossá tette, s állitotta, hogy mindkettejöknek
               barna hajuk van, s mikép csak reggelre a csere után vette észre, minő veszedelmes
               merényt követett el, midőn a cserébe hozott leánykának kifejlettebb alakját és szőke
               haját megpillantotta.</p>
					<p>Hogy e csere elintézője Futaky volt, saját vallomásából tudjuk.</p>
					<p>Egészen büntetlen maradtak-e ama falusi család s a dajka? nem tudjuk teljes
               biztossággal állitni; de hinnünk szabad, miután a két atyának nagyobb érdekében volt,
               gyermekeiknek nyomára akadni, mint azokat büntetni, kik - csak a bocsánat reményében
               - merték magokat vétkeseknek nyilvánitni.</p>
					<p>* * *</p>
					<p>1725-ben, tehát történetünk kifejlése előtt mintegy három évvel, nyár elején, Bécsben
               a külvárosi terek egyikén, bitófa volt felállitva; mellynek tetején, a tátongó nép
               egy némbert pillantott meg, fekete táblával mellén és hátán, hol büneit lehetett
               olvasni. Az öreg rendü nő 8 évi rabságra s kiállittatásra itéltetett, olly intézetnek
               vezérlete miatt, mellyet nem tartunk szükségesnek világosan kijelelni. E némber
               Bayerné volt. Hogyan ismerkedett meg vele, az illynemü ismeretségekről hires Futaky,
               - könnyen kitalálhatni.</p>
					<p>Hage és Felsenthal grófok sohasem tudták, sőt nem is sejtették, hogy Éva és Elfrid
               egykor, rövid időre e nő fedele alatt voltak.</p>
					<p>* * *</p>
					<p>De siessünk az utolsó függönyt felgörditeni.</p>
					<p>1729. január 10-én, gróf Felsenthal Alfréd gyönyörü bécsi palotájában, este, minden
               ablak, a belső teremek fényes világitásában ragyogott.</p>
					<p>Három menyegző ünnepeltetett egyszerre. A fiatal arák - Hage Rafaela s Felsenthal Éva
               és Elfrid voltak: a legszebbek s a regényesség érdeke által legcsudáltabbak a
               fővárosban. A vőlegények Felsenthal Bruno, s Mártonváry Endre és Jenő.</p>
					<p>Majd egész Bécs - a felsőbb köröket értvén -, jelen volt e sokáig hires ünnepélyen.
               Két tisztes öreg férfiut, diszes magyar öltözetben, Mártonváry Istvánt és Zsigmondot
               is látjuk ott; mint szintén nejeiket, szépen füzött vállaikban, a hosszu fátyollal s
               ősök ékszereivel.</p>
					<p>Irhatnánk, - de történetünk kerekségének rovására - egy egész könyvet arról, mi ez
               öröm estét és öröm éjet megelőzte.</p>
					<p>Elbeszélhetnők a mennyei pillanatot, midőn Felsenthal Alfréd neje, a még nem 40 éves
               s mindig szép és kedves Éva, Bruno, Währhof - s később férje által óvatos
               gyöngédséggel előkészittetve, először szoritotta kéjben tuláradó szivére, 18 hosszu
               évig keresett kedves gyermekeit. Miként ujult, ifjadott fel; minő menyje a
               boldogságnak sugárzott szemeiből, midőn e fényes gyülekezetben, büszkén és vidámon
               lejtett fel s alá Hage Willibaldnének, a szép Walpurgnak karján, a ragyogó
               teremekben, s miként fogadták - barátnék, mondanánk testvérek - a
               szerencse-kivánatokat.</p>
					<p>Elmondhatnók ama szép, ama feledhetlen órát, mikor az egykori Hage Rafaela, most
               Felsenthal Éva, Futaky Reginát, most Elfrid nővérét, iker testvérét, kivel együtt
               pihent anyja szive alatt, - pillantotta meg először, szoritotta először dobogó
               szivéhez, nevezte először a szent testvéri neven s látta a gyönyörü arczban saját
               vonásait, talán ez órában először büszke szépségére; Hage grófnénak sajátos érzelmeit
               - - midőn egy idegen, de bájos teremtésben, ismerte meg leányát, a helyett, kit szive
               megszokott mint ollyat szeretni, s kit ő és férje holtig szerettek, s Felsenthalékkal
               együtt leányuknak neveztek.</p>
					<p>Hozzá tehetnők, miként sikerült Endrének és Jenőnek, Hage és Felsenthal grófoknak,
               most ipáiknak szeretetét s becsülését megnyerni, s miként tartotta Hage és
               Felsenthal, - mindaz után a mi történt - szintolly eszélyesnek és természetesnek, nem
               zavarni, sőt előmozditani a szövetséget, melly négy ifju, remény- és szerelemteljes
               szivben régen megköttetett.</p>
					<p>De hiszen mindezt olly könnyü képzelni! - mindez olly egyszerüen és természetesen
               foly előzményeinkből, mikép a képzelődő tehetség kiegészitheti, a teljes és sajátos
               bájában, mondanánk tündérzetében le másolhatlan valót.</p>
					<p>* * *</p>
					<p>Mártonváry Endre és Jenő, szép nejeiket haza vitték a kedves alföldre. Felsenthalné
               nem tudott elválni gyermekeitől; azért Bruno megtette napájának azon áldozatot, hogy
               kilépvén a katonaságból, - miután Felsenthal Alfréd is tábornoki czimmel hasonlót
               tett, - egy családot képezzen neje szülőivel.</p>
					<p>Kevesen hibáztatták őket, s a császár maga, miként a két császárnő természetesnek
               tartották e visszavonulást a világ zajából illy események után.</p>
					<p>A két Felsenthal szép birtokot vett Magyarországban.</p>
					<p>Felsenthal Bruno és Mártonváry Jenő, ugyanazon helységben, ugyanazon kastélyban
               laktak nejeik szülőivel.</p>
					<p>Ágota, most Felsenthal Rafaela, férjével, Mártonváry Endrével, a telet Bécsben
               szülőinél, a tavaszt és nyarat Felsenthaléknál töltötték; az egykori Ágota, nem
               lehetvén el sokáig a kedves Regina, egykori vélt testvére nélkül - Hagéék is gyakran
               kisérték őket, mert őket is vonták sziveik a feledhetlen Rafaelához.</p>
					<p>* * *</p>
					<p>Szeged vidékén, három évig ezen események után, a két fiatal Mártonvárynét, még
               mindig a szegedi boszorkányoknak nevezték; azután, a bájos szegedi tündérek lőn
               nevök; később fedhetlen életük, jó szivük s a leirhatlan kellem, melly körülök
               lengett, mint ambra a tavaszi szellőben, egy más elnevezést vivtak ki, mert késő
               öregségökig, a szegedi angyalok nevén voltak messzi széles Magyarországon
               ismeretesek.</p>
					<p>* * *</p>
					<p>Különös az, hogy mihelyt Felsenthal Alfréd és Hage összebékültek, a családi gyülölség
               - mintegy varázs vesszőtől illetve - mindazokra nézve megszünt, kik a két, egykor
               ellenséges nevet viselték.</p>
					<p>Mintha minden Felsenthal, egyszerre nem talált volna érdekesbet, mint a Hage leányok,
               és viszont - a Hage grófok nem érdekesbet, mint a Felsenthal hajadonokat, 1740-ben
               két Hage grófnő volt Felsenthal, s három Felsenthal grófnő, Hage leány. A hosszason
               tilos gyümölcs után nyult, a ki csak elérhette. </p>
					<p>* * *</p>
					<p>Mondjunk pár szót Felsenthal Alfréd nejéről, történetünk legérdekesb személyéről.</p>
					<p>A kedves nőnek egészsége tökéletesen helyreállt; ugy tetszett mintha a 18 évi
               fájdalom által elzsibbasztott életerő, kárpótolni akarná a mit elmulasztott. - Husz
               évvel iker leányainak születése után s midőn már senki sem számitott illy
               szerencsére, Felsenthal Alfrédnek egy fia született.</p>
					<p>Később midőn Éva elérte azon kort, hol a hajra az öregség nemes hava száll; egye lőn
               azon utánozhatlan öreg magyar matronáknak, kiket mélység s bensőségteljes nyelvünkön,
               mint valami szentet és nagyot - nagyasszonynak szoktunk nevezni.</p>
					<p>Képviselője ama szép viridis senectának, melly annyira megritkult most, midőn senki
               sem akar többé megöregedni.</p>
					<p>Képviselője, mondjuk, azon kedves zöld öregeknek, kik körül esténként az egész család
               gyül; kiknek térdeit arany fürtü unokák veszik körül. Örülvén ki egy pohár vizet
               hozhat neki, ki a lábvánkost egyengetheti bársony czipői alá. Kiknek mosolya
               felderiti a házi eget, s bánata egy egész nemzedék szivén rezzen át. Kiktől mindenki
               tanácsot kér, kiket a koporsóig kisér a kegyelet, s koszorut ravatalára, egész
               családok, mélyen érzett gyásza függeszt.</p>
					<p>Illyen nő volt Felsenthal Alfrédné, a legjobb s legtiszteletreméltóbb, mit az ég
               adhat ez árva földre.</p>
					<p>Egyetlen sajátsága, mint utóhangja egykori fájdalmának, megmaradott végig: minden
               évnek october 25-én, pillanatig sem hagyta el gyermekeit: ha valamellyik csak a
               szomszéd szobába ment, Felsenthalné, kissé elpirulva mintha szégyenlené gyöngeségét,
               utána sietett.</p>
					<p>A háznál, az utolsó cselédig mindenki tudta, a szeretet öregnőnek e sajátságát.</p>
					<p> A jó nagyasszony gyermekeit keresi! susogták a cselédek.</p>
					<p>* * *</p>
					<p>VI. Károly császárnak hatalmas leiratai, s a két császári biztos, Felsenthal és Hage
               grófoknak megjelenése Szegeden, jó hosszu szünetet eszközlött, melly alatt az ugy
               nevezett boszorkányok nem üldöztettek. De mig a polgáriasodás előmozditója, a
               buzgó, elébb helyettes, később valódi ügyvéd Szlovenics Mihály ur élt, a sátán nem
               örülhetett egészen szive szerint.</p>
					<p>Még 1734. sőt 1747-ben folytak boszorkányperek Szegeden.</p>
					<p>Végre Mária Theresia királyunk vetett e szégyenitő borzalmaknak, egy szintoly rövid,
               mint elhatározott s félreérthetlen parancscsal, örökre véget.</p>
				</div>
				<div type="notes">
					<head> Uj és szokatlanabb szavak némelly igazitásokkal. </head>
					<p>Álcza - álarcz</p>
					<p>Larve.</p>
					<p>Álérv</p>
					<p>Sophisma.</p>
					<p>Aradij</p>
					<p>Menyasszonyi ajándék.</p>
					<p>Ároda.</p>
					<p>Halle. Virágároda. Blumenhalle.</p>
					<p>Badaros</p>
					<p>Bizarre.</p>
					<p>Becsélyes</p>
					<p>Loyal.</p>
					<p>Becsély</p>
					<p>Loyauté. A franczia szó kevesebbé szabatos és jelelő mint ez, mert a „loi” szóból
               származván törvényest, törvényszerüt tesz. A becsélyes „loyalis” ember az, ki
               becsület és igazság szerint tehát nyilt jellemüen cselekszik.</p>
					<p>Csatány</p>
					<p>Éclat.</p>
					<p>Czég</p>
					<p>Firma.</p>
					<p>Csepegvény</p>
					<p>Stalactit.</p>
					<p>Dallamos</p>
					<p>Mélodieux.</p>
					<p>Delény</p>
					<p>Magnes.</p>
					<p>Dicsélyes</p>
					<p>Plausibel.</p>
					<p>Emély</p>
					<p>Schwung. Nemes emély. Edler Schwung.</p>
					<p>Esély</p>
					<p>Chance (a mint esik a koczka).</p>
					<p>Értény</p>
					<p>Contenance. Értényt tartani. Tenir contenance.</p>
					<p>Féltény</p>
					<p>Jalousie - Zsalu</p>
					<p>Feszély</p>
					<p>Géne - Zsenirozás. Feszélyezve valék - Fesz és feszély közt a különbség az, hogy az
               első a franczia contraint szót pótolja.</p>
					<p>Fölény</p>
					<p>Ascendant - felsőségi hatás.</p>
					<p>Görbély</p>
					<p>Retorta.</p>
					<p>Görely</p>
					<p>Gerölle.</p>
					<p>Harsitni</p>
					<p>Zischen.</p>
					<p>Hat-hat</p>
					<p>Douzaine (tuczet) hat-hatonként par douzaine - tuczetenként.</p>
					<p>Hevély</p>
					<p>Emotio.</p>
					<p>Homor</p>
					<p>Opacum: régi magyar szó, él még Homoród helység nevében.</p>
					<p>Horgány</p>
					<p>Enterhaken.</p>
					<p>Hüle</p>
					<p>Désappointement (hüle ért - desappointirozva valék).</p>
					<p>Ildény</p>
					<p>Sitte: ildényes - sittlich.</p>
					<p>Ildom</p>
					<p>Convenance - ildomos - ce qui convenient - nem pedig Klugheit, mert ezt eszély szó
               fejezi ki - és jobban.</p>
					<p>Ingam</p>
					<p>Schwingung.</p>
					<p>Illam</p>
					<p>Arome - bouquet.</p>
					<p>Ivar</p>
					<p>Elefántcsont.</p>
					<p>Jelleg</p>
					<p>Typus - mint jellem character.</p>
					<p>Jelme</p>
					<p>Symptome.</p>
					<p>Kimély</p>
					<p>Discretio - kimélyes - discretus; kimélyetes - discretionalis.</p>
					<p>Keret</p>
					<p>Rahmen - ráma -; képkeret. - Bildrahmen.</p>
					<p>Kezdetleges</p>
					<p>Primitive.</p>
					<p>Lakályos</p>
					<p>Wohnlick.</p>
					<p>Láttáv</p>
					<p>Perspective. Fernsicht.</p>
					<p>Léh</p>
					<p>Hauch.</p>
					<p>Lelény</p>
					<p>Fund, trouvaille.</p>
					<p>Lépcze</p>
					<p>Staffelei.</p>
					<p>Lejtér</p>
					<p>Lajtorja vagy lábtó helyett.</p>
					<p>Mállott</p>
					<p>Blazirozott.</p>
					<p>Merevély</p>
					<p>Praecipitium.</p>
					<p>Minősités</p>
					<p>Qualificatio.</p>
					<p>Minősithetlen</p>
					<p>Inqualifiable.</p>
					<p>Mintány</p>
					<p>Mustra.</p>
					<p>Nehély</p>
					<p>Dépit. Szerelmi nehély - dépit amoureuse; nehélyből - par dépit.</p>
					<p>Nyerélyes</p>
					<p>Gewinnend. Nyerélyes alkalmazás - gewinnendes Benehmen.</p>
					<p>Növényde</p>
					<p>Glashaus. Serre.</p>
					<p>Öbély</p>
					<p>Concavitas; öbélyes - concavus.</p>
					<p>Öltékeny</p>
					<p>Kleidsam - habillant.</p>
					<p>Ömlény</p>
					<p>Fontaine.</p>
					<p>Ormódás</p>
					<p>Protuberantia.</p>
					<p>Örsze</p>
					<p>Börse - Bank helyett az erszényből származtatva.</p>
					<p>Pélke</p>
					<p>Flacon (palaczk, palaczka, pélcze, pélke).</p>
					<p>Segitély</p>
					<p>Auskunftmittel.</p>
					<p>Sejlet</p>
					<p>Ahnung (nem sejtelem vagy sejdités a mi Vermuthung).</p>
					<p>Szédületes</p>
					<p>Schwindelnd.</p>
					<p>Sérérzet</p>
					<p>Resentiment.</p>
					<p>Sím</p>
					<p>Schliff. Simaság - sima. felület.</p>
					<p>Sivar</p>
					<p>Wüst. Sivar üzelem - wüstes Treiben.</p>
					<p>Tálna</p>
					<p>Tasse. Tácza. Cabaret. (jó tálból).</p>
					<p>Támlány</p>
					<p>Fauteuil - támlás szék.</p>
					<p>Tármány</p>
					<p>Étalage.</p>
					<p>Téveg vagy tévely</p>
					<p>Labyrinth.</p>
					<p>Tévegezni</p>
					<p>Derouter.</p>
					<p>Tévelyezni</p>
					<p>Mystifier.</p>
					<p>Tetszélyes</p>
					<p>Gefällig.</p>
					<p>Üde</p>
					<p>Frisch - friss; jő a régi üdülni szóból s üd vagy üdv gyökből.</p>
					<p>Üvegde</p>
					<p>Auslagekasten. Pitrine.</p>
					<p>Válság</p>
					<p>Crisis, válságos - criticus (a pont hol valaminek eredménye elválik, s az jóra vagy
               roszra fordul:)</p>
					<p>Véltény</p>
					<p>Hypothesis vélt - tény.</p>
					<p>Vetény</p>
					<p>Projectile.</p>
					<p>Vilár</p>
					<p>Lucide - diaphane - átlátszó.</p>
				</div>
			</div>
		</body>
	</text>
</TEI>