<?xml version="1.0" encoding="utf-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xml:id="HU08665" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>Özöngáz</title>
				<author ref="viaf:109684117">Aszlányi Károly (1908-1938)</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">48424</measure>
				<measure unit="pages">125</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
					<title>Özöngáz</title>
					<date>2010-09-14</date>
					<publisher>Magyar Elektronikus Könyvtárért Egyesület</publisher>
					<ref target="http://mek.oszk.hu/08600/08665"/>
					<respStmt>
						<resp>Original Electronic Edition</resp>
						<name>Varjú Mária</name>
						<name>Kiss András</name>
						<name>Ollé Krisztián</name>
					</respStmt>
					<bibl type="digitalSource">
						<title>Özöngáz</title>
						<date>2010-09-14</date>
						<ref target="http://mek.oszk.hu/08600/08665"/>
					</bibl>
					<bibl type="printSource">
						<title>Özöngáz</title>
						<author>Aszlányi Károly</author>
						<pubPlace>Budapest</pubPlace>
						<publisher>Nova</publisher>
						<date>1936</date>
						<ref target="http://mek.oszk.hu/08600/08665/08665.pdf"/>
					</bibl>
				</bibl>
				<bibl type="firstEdition">
					<title>Özöngáz</title>
					<author>Aszlányi Károly</author>
					<date>1936</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textDesc>
				<ns1:authorGender key="M"/>
				<ns1:size key="short"/>
				<ns1:canonicity key="high"/>
				<ns1:timeSlot key="T5"/>
			</textDesc>
		</profileDesc>
		<revisionDesc>
			<change when="2020-07-28"/>
			<change when="2020-11-12"/>
		</revisionDesc>
	</teiHeader>
	<text>
		<body>
			<div type="group">
				<head>
              ELŐSZÓ
            </head>
				<p>Honorville, 1957, április.</p>
				<div type="chapter">
					<head>1.</head>
					<p>E feljegyzéseimet én, Jack Millard, mint szemtanú azzal a bevallott céllal
                  bocsájtom az Egyesült Államok közönsége elé, hogy nem fognak okulásul szolgálni.
                  Az ember az egyetlen állat, amely nem okul. Ugyanazon a helyen, ugyanolyan
                  körülmények közt, ugyanabba a csapdába százszor egymásután beleesik; sőt beleesik
                  abba a csapdába is, amelyet ő állított saját magának. Távol áll tőlem, hogy amikor
                  a honorvillei terraszról az alkonyati sugárzás pompáját bámulom: az emberiségért
                  aggódjam! Pusztán kötelességet teljesítek, amikor személyes tapasztalataim alapján
                  leírom az európai Második Nagy Háború történetét, a nyugat-európai civilizáció
                  pusztulását; ezt a példátlanul egyszerű és példátlanul bonyolult történetet.</p>
				</div>
				<div type="chapter">
					<head>2.</head>
					<p>Nem tartok igényt arra, hogy amit írtam, azt történelemnek tekintsék. Európa
                  aranykorában hemzsegtek a történelemírók a kávéházak mélyén. A kevésszámú európai
                  között, aki nem pusztult el: bizonnyal akad olyan, aki hivatottabb nálam megírni a
                  Nagy Háború történetét.</p>
					<p>Csupán személyes impreszióimat mondhatom el, mert sohase tudtam tárgyilagosan
                  szemlélni a dolgokat és mert a véletlenek folytán magam is részt vettem abban az
                  eleve reménytelenségre kárhoztatott akcióban, amely a háború fellángolását
                  igyekezett megakadályozni.</p>
					<p>Ennek ellenére röviden vázolnom kell a háború előzményeit. Irnom kell viszont
                  Katalinról is, akinek élete épolyan szoros kapcsolatban volt az enyémmel, mint az
                  én életem Európa végnapjaival. Foglalkoznom kell a Népszövetség működésével,
                  szervezetével és eredményeivel; az utolsó évek irodalmával, társadalmi s erkölcsi
                  eltolódásaival, - mindezekkel azonban csupán azért, hogy emlékezetemet
                  felfrissítsem. Állításaim megbízhatóságáról mindenki gondolkozzék úgy, amint jól
                  esik neki. Az a meggyőződésem, amely szerint a XX. század ötvenes éveinek
                  zűrzavaros ideológiáját, az előbb szétkorhadt s aztán porrá égett Európát semmi
                  sem élte túl, csak a katolicizmus, - az amerikai olvasó előtt talán kissé
                  bizarrnak fog tűnni. Élményeim alapján azonban nem tudok szabadulni ettől a
                  hitemtől. A legtökéletesebb gyógytudomány sohase fog annyi embert
                  meggyógyíthatni amennyit a legtökéletesebb háború elpusztít. A Tudomány vagy nem
                  elég, vagy túl sok. A Tudás elérhető annak, aki nem keresi, de elérhetetlen a
                  tudásra szomjas ember számára. A Kereszt talán kevesebb, de mindenki elérhette,
                  amikor szüksége volt rá. Vannak helyzetek, amelyekben az ember méltányolja
                  ezt.</p>
				</div>
				<div type="chapter">
					<head>3.</head>
					<p>E tétel talán nem olyan kétségtelen az olvasó előtt, mint én előttem. De én
                  rengeteg embert láttam, aki a Tudásban hitt s nem tudott vígaszt meríteni abból a
                  veszély óráiban. Millió embert láttam, aki félt a haláltól, de egyet se láttam,
                  aki a felebarátja halálától félt volna. A gyilkosok nem gyilkolási vágytól űzve
                  öltek, hanem csupán abban a feltevésben, hogy őket nem ölheti meg senki. Mihelyt a
                  legcsekélyebb veszély fenyegette őket, - azonnal a béke mellé álltak.</p>
					<p>A romlásnak tehát csupán erkölcsi okai vannak; a hiányzó erkölcsi alapot
                  megközelítően csak az Istenben való hit nyujtotta a történelem során. De ezen
                  mosolyogtak a bölcsek; ők a spengleri törvényszerűségben hittek, még akkor is, ha
                  kijelentették, hogy nem hisznek benne. E u r ó p a m e g é r e t t a p u s z t u l
                  á s r a! - mondták és azt hiszem, nem azért mondták, mert valóban megérett, hanem
                  azért érett meg, mert mondták.</p>
				</div>
				<div type="chapter">
					<head>4.</head>
					<p>Szükségem volt bizonyos időre, amíg rendezni tudtam feljegyzéseimet s nyugodtabban
                  gondolhattam vissza a borzalmak apokaliptikus sorozatára. Isten adjon erőt nekem,
                  hogy minél több embert tudjak meggondolásra késztetni. Minden érdeknél nagyobb
                  érdek, minden célnál fontosabb cél, minden reménynél biztatóbb remény, minden
                  parancsnál hatalmasabb parancs a lélek tisztasága s a felebarátaink iránti
                  szeretet.</p>
					<p>Jack Millard.</p>
				</div>
			</div>
			<div type="group">
				<head>
             ELSŐ RÉSZAZ UJ GÁZ</head>
				<p>
              Hanem ajánljuk magunkat mindenben, mint Isten szolgái; sok
                  tűrésben, nyomorúságban, szükségben, szorongattatásban,
            </p>
				<p>
               Igazmondásban, Isten erejében; az igazságnak jobb és bal felől való
                  fegyvereivel;
            </p>
				<p>
               Dicsőség és gyalázat által, rossz és jó hír által; mint hitetők és
                  igazak.
            </p>
				<p>
               Pál II. lev. a korinthusiakhoz, 6., 4., 7., 8.
            </p>
				<div type="chapter">
					<head>
                Egy találmány.
               </head>
					<p>Philippe Brandan vegyészmérnök nem volt galamblélekkel megáldva: rendes
                  körülmények között is ingerlékeny, vadkantermészetű fiatal férfinak ismerték.
                  Ismételten eredménytelen kísérletei azonban végkép kihozták a sodrából.
                  Huszonnyolc éves korára háza, laboratóriuma, autója volt s állami szolgálatban
                  végzett, valamint magánjellegű kutatásai máris sok sikert és elismerést hoztak
                  neki. Internacionális csengésű neve volt, bár csak kevesen tudták, min dolgozik
                  tulajdonképen, mik a tervei, - kísérletei és az eredmények, amiket elért; egyaránt
                  szak- és nem közérdekűek voltak. De a külső dolgokból mindenki láthatta, hogy
                  Brandan a maga terrénumán arrivált és bizonyos értelemben, nagy jövő előtt áll.
                  Woodleby úrnak is tudnia kellett ezt, Woodleby úr azonban pacifista volt s nem
                  akarta Brandanhoz adni a lányát. Ugy viselkedett, mintha az, aki e családias
                  jellegű kéréssel fordult hozzá, sarki kereskedősegéd lenne, vagy mi.</p>
					<p>Brandan rákapcsolt és szédületes flegmával rohant a járókelők közé. Tulajdonképen
                  nem bánta, ha e pillanatban elgázol valakit. Később talán megbánta volna, - de
                  most, most úgy képzelte, hogy a járókelők serege csupa Woodlebyből áll - és a
                  Woodlebyk iránt igazán nem tudott részvétet érezni pillanatnyilag.</p>
					<p>Megérkezett Kensington-Road 9. alatti háza elé. Ez a ház két üres telek között
                  állt, egyemeletes volt és nevezetességei közé tartozott, hogy a szomszédos telkek
                  egyike mellett éjjel-nappal rendőrőrszem sétált. Sokak szerint a rendőr
                  tulajdonképen Brandan házát őrizte s azok szemében, akik így vélekedtek, a
                  Brandan-háznak bizonyos mértékig hivatalos jellege volt.</p>
					<p> Brandan háborús gázok előállítására specializálta magát, állami megbízásra
                  dolgozott. Találmányait, kísérleteit felsőbb helyen mutatta be elsősorban, -
                  esetleg: csakis ott - és a brit hadügyminiszter, Nicolas Whinborg bizalmas embere
                  volt.</p>
					<p>Brandan eddig a hadigázok előállításának egyszerűsítése, olcsóbbátétele, a
                  gázszállítás megkönnyítése és veszélytelenítése, valamint a gázzal elárasztott
                  területek körülzárása szeparálása körül szerezte legnagyobb érdemeit. Hatásukban
                  az eddigiekkel azonos, de sokkal olcsóbban előállítható gyilkos gázokat gyártott,
                  megfelelő segítőtársakkal megkonstruálta híres gáztankját, amely veszélytelenül
                  közlekedhetett a gáz-zónában és óriási tömeg gázt vihetett magával. Végül Brandan
                  találta fel a módját annak, hogy miképpen lehet egy gázzal elárasztott területet
                  úgy körülzárni megfelelő légnyomással, illetve füstfalakkal, hogy a mérges gázok
                  ne terjedhessenek túl és innen azon a zónán, amelyen az ellenség
                  tartózkodott.</p>
					<p>Most azonban nagyobb fába vágta a fejszéjét. Uj, szenzációs hatású gázvegyülék
                  előállításán dolgozott, egy olyan gázén, amelynek erejét, lehetőségeit még maga
                  Brandan sem látta tisztán e pillanatban.</p>
					<p>Felment laboratóriumába, magára húzta a védősisakot és egy zárt fülkében
                  pepecselt. De idegeit megszállta a Woodlebyvel való iménti jelenete és dühében
                  össze-vissza kevert mindent. Elzárt egy csapot és működésbe helyezte a
                  légszivattyút. Felkelt és íróasztalához ült. Képletek, számítások és tervek
                  tömkelegébe merült. De azon vette észre magát, hogy önmagában, a nyelve hegyén a
                  Woodlebyvel való párbeszédét folytatja. Gorombaságokat vágott az öreg fejéhez,
                  amikre az nevetséges frázisokkal felelt, olyan frázisokkal, amiket a Surreyi
                  Pacifista Kör szeánszain hallani. Brandan mindjobban dühbegurult, az asztalra
                  csapott: - Elég! - kiáltotta a képzeletbeli Woodleby felé és dühös sétába kezdett
                  a dolgozószobája világosbarna tapétái mentén.</p>
					<p> - Ez így nem megy tovább - gondolta, - sietnem kell a munkával. Ha ez sikerül,
                  annyi pénzem lesz, hogy Woodleby úrnak eláll a lélegzete. Igazán nem érdemes most
                  bosszankodással töltenem az időt, - gondolta energikusan, miközben tovább
                  bosszankodott.</p>
					<p>De néhány pohárka Dry Gin némileg lecsillapította és munkához látott. Félórai
                  kísérletezés után, próbák és ellenpróbák végeztével, valami eredményre jutott, -
                  legalább is úgy vélte. Egy hatalmas üvegketrecben egymástól elkülönített kisérleti
                  állatokat tartott: egy nyulat, egy vércsét, egy viperát és egy görényt.</p>
					<p>A görény fülkéjébe ekkor bebocsátotta az első tartály tartalmát: egy új, szinte a
                  véletlennek köszönhető gázvegyüléket.</p>
					<p>Pontos számításai szerint a gáznak egy pillanat alatt végezni kellett a görénnyel.
                  Egészen fantasztikus vegyülék volt már papíron is: a legmérgezőbb és
                  legkülönneműbb gázok speciális keveréke.</p>
					<p>Nos, a gáz valószínűleg szét is áradt a fülkében, de a görénynek, legnagyobb
                  meglepetésre, semmi baja sem történt. Ellenkezően: vídáman szaglászott, majd
                  szinte csodálkozva forgolódott maga körül.</p>
					<p>De mi volt ez a csodálkozás ahhoz képest, amivel Brandan mérnök fogadta a kísérlet
                  ilyetén eredményét! Ez a gáz, amelyben tökéletesen megbízott, amelyen legfeljebb
                  részlet-javításokat vélt eszközölni az első élőlényen végzett kísérlet után, most
                  a szó teljes értelmében cserbenhagyja, nem hogy ártana a görénynek, de még szinte
                  jókedvre hangolja! Tovább figyelte a görényt, de az állatnak semmi baja sem volt.
                  Valamelyik elem neutralizálta a többit, kétségtelen.</p>
					<p>A görény azonban elég különösen viselkedett. Lógatta a fejét és majdnem úgy tűnt,
                  mintha sóhajtozna. Végül egy könnycsepp jelent meg élénk, kis szemében.</p>
					<p>- Valami könnygáz lenne? - töprengett a mérnök. De mindjárt el is vetette ezt a
                  feltevést: alaposan ismerte a könnyeztető gázok összetételét és nem hitte, hogy
                  ilyen mértékben tévedhetett volna.</p>
					<p>Pontosan a képlethez alkalmazkodva, most már nagyobb mennyiségben állította elő a
                  gázt. Most négy csövön egyidőben vezette be a vegyüléket a négy állathoz és
                  visszafojtott lélekzettel várta a hatást.</p>
					<p>A vércse nagyokat csuklott, a nyúl két lábra állt és fejét ingatta: a vipera pedig
                  kinyújtózott az üveglapon és valami borzongás futott végig rajta.</p>
					<p>Végeredményben pedig egyiknek sem történt semmi baja. A levegőjüket megfertőzte a
                  gáz, de úgy látszik, ez mit sem ártott nekik.</p>
					<p>Brandan újra dühöngeni kezdett. Átkozott nap volt ez, minden összeesküdött ellene.
                  Remélte, hogy Woodleby végre beadja a derekát és hogy találkozik Joannal. És itt
                  van ez a gáz, amelyről a siker biztos tudatában már előzetesen referált
                  Whinborgnak, amelyet ezerféle próbának vetett alá, amelynek hatása felől biztos
                  volt: és ime: semmi hatása sincs. Még az ilyen apró állatot sem képes megölni,
                  nemhogy egy felnőtt embert. Ez szomorú. De Brandan még mindig nem tudta elhinni,
                  hogy tévedett.</p>
					<p>Ez újabb két heti munkát jelenthetett. Végül elhatározta, a tudósok vakmerőségével
                  és meggondolatlanságával, hogy önmagán próbálja ki a gáz hatását.</p>
					<p>Kockáztatta ezzel, - ha a gáz mégis azt a hatást teszi rá, amelyet várt tőle, -
                  hogy életével fizet a kísérletért. De, - gondolta vak, pulykadühvel, - ebben az
                  esetben legalább bebizonyul, hogy mégis neki volt igaza! Mindenképpen tudnia
                  kellett, hányadán áll ezzel a gázzal! És tíz perc mulva ott állt gázálarc nélkül a
                  fülke közepén, amelyet elárasztott a ZU3-gáz: ott állt Philippe Brandan és nagy,
                  mély lélegzettel szívta be az édes, nehéz illatot: ő volt az első ember, aki
                  érezte a ZU3-gáz hatását, ő nyitotta meg a hosszú sort, a szelidített emberek
                  sorát.</p>
					<p> Délután félöt és ötóra között a fiatal mérnök különös, elváltozott hangon Bert K.
                  Denver urat kérte a telefonhoz: egyetlen barátját, hogy az óriási horderejű
                  felfedezést elsőnek közölje vele.</p>
					<p> Bert K. Denver gazdag fiatalember, aki többek között semmittevéssel tölti életét.
                  Egyetlen szenvedélye többek között a nő.</p>
					<p>Denver barátnői mindig tökéletes szépségű, széparcú, pompás alakú nők, akik nem
                  szeretik Denvert. Volt egy nő, aki szerette Denvert, de a fiatalember nem szerette
                  őt. Volt barátnője, aki nem szerette és akit ő sem szeretett. Denver kifelé minden
                  körülmények között hideg és gúnyoros modorúnak látszott, - és a látszat ezúttal
                  nem csalt. Fölényes, hűvös és csúfondáros természetű fickó volt ő, a lelke
                  mélyéig: de tisztelte a tekintélyeket, unta az unalmat és szerette a szerelmet:
                  bizonyos következetesség letagadhatatlanul volt tehát az egyéniségében. Ha ezekhez
                  még hozzáteszem, hogy derüstekintetű, napbarnított arca és széles vállai vannak:
                  akkor kimerítettem a témát. Sőt lehet, hogy az olvasót is.</p>
					<p> Bert éppen nőt várt. Édesen álmodozott, vigyázva, hogy a szivarját minél
                  kevesebbszer vegye fordítva a szájába. E derűs várakozás nyugalmába durván
                  cserdített bele a telefoncsöngő ostorcsapása. Bert Denver felugrott, leemelte a
                  kagylót és hallgatózott.</p>
					<p>- Well, - mondta kisvártatva a telefonba - értem már, hogy mi történt veled. Vagy
                  részeg vagy, vagy őrült lettél, amióta nem láttalak. Ha részeg vagy feküdj le, ha
                  pedig megőrültél, akkor nem értem, hogyan emlékezel mégis a telefonszámomra?</p>
					<p>Ezzel letette a kagylót. De ugyanabban a percben újra csöngött az átkozott
                  szerkezet. Bert dühösen kapta fel.</p>
					<p>- Mit akarsz már megint?!</p>
					<p>Ezután öt percig figyelmesen hallgatott. Majd valamivel türelmesebben így
                  szólt:</p>
					<p>- Hát jó, átmegyek hozzád, talán még lehet rajtad segíteni.</p>
					<p>Ezek után autóba ugrott és a Kensington-Road 9. számú ház előtt, amely két üres
                  telek közt épült, kiszállt belőle. Jobbra, egyik telek közepén, mozdulatlan
                  rendőrőrszem állt: virágok, fű, féltéglák és lyukas fazekak között.</p>
					<p>Bert Denver felrohant a lépcsőn. Utközben eszébe jutott Rose Myers, a táncosnő,
                  akit félhatra várt a lakására: beugrott a portásfülkébe és hazatelefonozott az
                  inasának, hogy miss Myers okvetlenül várja meg őt, egy félóra, legkésőbb egy óra
                  mulva otthon lesz.</p>
					<p> Benyitott barátja, Brandan mérnök dolgozószobájába. Orrát édeskés, nehéz szag
                  ütötte meg. Visszahőkölt.</p>
					<p>Philippe Brandan íróasztalánál ült. Arcán idegen, meglepő, édesbús kifejezés ült
                  és egy előtte heverő papírlapra göndörhajú gyermekfejeket rajzolt. Felnézett és
                  szelíd mosollyal üdvözölte Bert Denvert.</p>
					<p>- Phil, - kiáltotta az újonnan érkezett, - te, öregem, itt valami gázszag van.</p>
					<p>- Ugyan - legyintett a mérnök. - Ülj le, valamit mondanom kell neked.</p>
					<p>- De, pajtás, - tiltakozott Denver, - az ördög vigyen el, a végén tényleg
                  megőrültél?! Kiengeded a büdös hadigázokat és megmérgezed legjobb barátodat?!</p>
					<p>- Csak nem képzeled - mondta enyhe tiltakozással Brandan. - Ülj le egész
                  nyugodtan. Meg kell, hogy hallgass engem, nem is tudom, hogy kezdjem el?!</p>
					<p>- Add úri becsületszavadat, - kiáltotta Bert Denver, - valamint esküdj meg, hogy
                  nem vagy őrült.</p>
					<p>- Nem vagyok, - rázta a fejét Brandan - majd te is megérted mindjárt, miről van
                  szó. De hallgass végig, ne szakíts félbe kissé bágyadt vagyok, nehezemre esik a
                  beszéd. Legszívesebben hallgatnék, lehorgasztott fejjel, ítéletnapig. Figyelj
                  ide. Azt tudod, hogy mostanában egy új, borzalmas erejű hadigáz előállításával
                  foglalkoztam. Ma is ilyenirányú kísérletekkel töltöttem a délutánt, amikor különös
                  felfedezést tettem. Az említett hadigáz, amelyet ZU3-gáznak neveznek...</p>
					<p>- Miért? - kérdezte Denver, hogy próbára tegye barátja beszámíthatóságát. De
                  Brandan rezignáltan, szinte szentimentálisan felelt:</p>
					<p>- Magam sem tudom, miért... Ez a gáz, miközben újabb és újabb változtatásokat
                  eszközöltem rajta, abban a pillanatban, amikor már tökéletesnek hittem: hirtelen
                  elvesztette hatását. Ahelyett, hogy megölte volna a kísérleti állatokat, valami
                  látszólag ártalmatlan, érthetetlen hatást tett rájuk. Szegénykék, - mondta a
                  mérnök, hirtelen ellágyulással.</p>
					<p>- Nem értem, - kiáltott Denver, - hova tűnt a temperamentumod, erélyed,
                  pulykatermészeted? Mi történt veled?! Olyan bánatosan nézel, mint egy öreg
                  bacillus a mikroszkop alatt.</p>
					<p>- Édes fiam, hallgass végig, - könyörgött Brandan. De Bert Denver energikus
                  karmozdulattal újra félbeszakította:</p>
					<p>- Elég volt! Én határozottan érzek valami gázszagot.</p>
					<p>- Ne törődj vele, - csitította a mérnök. Rosszul esett neki, hogy barátja ennyire
                  türelmetlen és kötekedő. - Ez az új gáz, - mondta megnyugtatóan. De Bert Denver
                  felfortyant:</p>
					<p>- Miféle új gáz? Meg akarsz mérgezni?! - Nagyot szippantott az édes-súlyos, idegen
                  szagból és kissé elkomorodva mondta:</p>
					<p>- Igazán nem adtam rá okot, hogy ártalmamra légy. Ellenséged vagyok-e? Bántottalak
                  valamikor?! Vagy elszerettem a feleségedet?</p>
					<p>Brandan ingadozó mozdulattal felállt és ünnepélyesen mondta:</p>
					<p>- Igazán, fáj nekem, hogy ilyen gondolataid vannak. Tulajdonképpen meg kellett
                  volna hallgatnod engem, mielőtt ítélsz.</p>
					<p>- Én nem ítélek, - mondta Denver valami könnyű, elegáns bánattal. - Tévedsz, ha
                  azt hiszed, hogy én ítélek. De itt valami gázszag van... érzem... Phil, édes, öreg
                  orgonista, nem akarsz megmérgezni véletlenül?! Talán magad se tudod. Csak
                  kérdezem, - tette hozzá engesztelően.</p>
					<p>Csönd volt. Brandan szelíden, szinte eszelős szelídséggel mosolygott barátjára,
                  aki lehajtotta fejét és váratlanul elkomorodott. Hol elpirult, hol elsápadt, úgy
                  érezte, hogy szíve mint valami kemény marok szorításában összeszorul, fáj - és ez
                  a fájdalom egészen új és különös érzés, - majdnem jóleső érzés volt.</p>
					<p> Kis idő multán Bert Denver úgy érezte, hogy újjászületett. Megesküdött, Brandant
                  hívta tanuul, hogy új, szebb, jobb életet fog élni és hogy közbeszólás nélkül
                  végig fogja hallgatni a mérnök mondanivalóját.</p>
					<p>- Ott hagytam el, - folytatta Brandan, - hogy a gáz nem működött, - nem ölte meg
                  az állatokat. Hozzáteszem: szerencsére. Természetesen tudni akartam, hogy mi a
                  helyzet és magam is beszívtam a gázt. Elmondom a hatását, a magamon tapasztalt
                  tüneteket: és te ellenőrízheted, hogy rád is pontosan ilyen hatást tett-e?!
                  Elsősorban édes, átható, nehéz szagot éreztem, amit önkéntelenül mélyen és mohón
                  szívtam magamba. Lassan elbágyadtam és különös, mély szelídség fogott el: nem a
                  kultúrember finnyás, dekadens szelídsége, hanem valami, az egész idegrendszert
                  hatalmába kerítő ős-szelídség.</p>
					<p>- Pontosan így vagyok vele, - állapította meg Denver.</p>
					<p>- Később már nem éreztem a gáz szagát, semlegessé vált. De a szívem, mintha valami
                  kemény marok szorítaná össze, szinte görcsökben vonaglott: a szeretet és jóság
                  görcseiben.</p>
					<p>Brandan fáradtan dőlt hátra, felsóhajtott.</p>
					<p>- És, - suttogta Denver, - mi a magyarázata mindennek?!</p>
					<p>- Egyszerű, - felelte Brandan, - mint ahogy van könnyeztető-, csiklandó-,
                  nevettető- és viszketőgáz, úgy lehet más, ezerféle hatású, ezeken kívül. Ez a
                  gáz, úgylátszik, a központi idegrendszerre hat. Barátom: én feltaláltam a
                  mesterséges jóság erőszakkal szelidítő szerét, feltaláltam a békegázt, a
                  világbékét: talán paradicsomi állapotok következnek ezután a Földön!</p>
					<p>- No-no! - intette mérsékletre Denver, akiben még maradt némi szkepszis, - és a
                  kormány?</p>
					<p>- A kormány ujjongani fog! Beláthatatlan hatású lehet ez a csodaszer: talán
                  Népszövetség és konferenciák és békéltető eljárások nélkül is fenn lehet majd
                  tartani a nemzetek közötti békét! Talán eljön az idő, amikor a gyönge fog győzni,
                  amikor az fizet, akinek van miből és amikor annak lesz igaza, akinek igaza van!
                  Amikor a kis államnak épp annyi joga lesz, mint a nagy államnak. De nem untatlak?
                  - kérdezte gyöngéden. Bert Denver a fejét rázta:</p>
					<p>- Ellenkezőleg, - mondta - nagyon érdekes dolgokat mondasz. Csak félek, hogy
                  csalódni fogsz.</p>
					<p>- Miért?! - kérdezte Brandan. De barátja csak leverten bólogatott és sötét
                  melankóliával hangjában mondta:</p>
					<p>- Magam sem tudom, miért... Nem, azt sem tudom, mi van velem... mintha álmodnék
                  vagy ilyesféle.</p>
					<p>Azzal felállt, hogy bensőséges búcsút vegyen barátjától. De olyan fáradt volt,
                  hogy alig tudott levánszorogni a lépcsőn. Kétoldalt sötéten, nyulós foltokként
                  meredtek elébe a telkek. Este volt már. Valahol villamos csilingelt: a szél
                  ideért, inkább csend volt már, mint lárma. Csak egy-egy vonatfütty sírt
                  melankólikusan, mintha valami éteri szakszofónos szólója lenne.</p>
					<p>- - - - - - - - - - - - - - - - - - - - - - - - - - - - - - - - - - - - - - - - -
                  - - - - - - - - - - - - - - - - - - - - - - - - </p>
					<p>Másnap délután öt órakor tért magához. Semmi baja sem volt: még a feje sem fájt.
                  Pontosan emlékezett mindenre és körülbelül tisztában volt a történtekkel.
                  Puhasága, tegnapi gyöngesége - így, visszatekintve, gyöngeségnek érezte - teljesen
                  eltűnt. Ismét Brandan lakására sietett.</p>
					<p>A magános telken ott állt a rendőrposzt. A túlsó oldalon, a Brandan-házzal
                  szemben, egy csavargókinézésű csavargó álldogált, - akiről a figyelmesebb szemlélő
                  azonnal kiderítette volna, hogy ellenkezőleg: detektívkinézésű detektív, akiről
                  messze lerítt a Scotland Yard sajátossága.</p>
					<p>Denver úgy találta, hogy barátja ismét megváltozott. Brandan szemeiből újra a régi
                  erély sugárzott, látszott rajta, hogy legalább részben visszanyerte áldott jó
                  pulykatermészetét. És Brandan is látta a változást besiető barátján és ezzel a
                  kijelentéssel fogadta:</p>
					<p>- Már látom, a gáz hatása körülbelül 24 óráig tart. Elméletem szerint azonban,
                  állandó élvezete mégis döntő hatással lesz az ember szervezetére. Ülj le.</p>
					<p>- No, én nem akarom élvezni többet. Elegem volt belőle, - nevetett Denver.</p>
					<p>- Nem is arról van szó. Érdekel, hogy mi mindenre jöttem rá a gázzal kapcsolatban,
                  tegnap óta?</p>
					<p>- Elméletileg, - hangsúlyozta Denver.</p>
					<p> - Elsősorban: a gáz olcsón és tömegesen állítható elő. Egy tonna gázzal egy
                  hadszinteret el tudok árasztani. Egy hadsereget meg tudok szelídíteni, összezártam
                  egy kígyót egy egérrel, rájukbocsátottam a gázt. A kígyó nem bántotta az
                  egeret.</p>
					<p>- Folytasd.</p>
					<p>- Amelyik államnak módjában van a békegázt besorozni fegyvernemei közé, az eleve
                  megnyert minden háborút. Egy hadsereget megszelídít ez a gáz pillanatok alatt. A
                  katonák eldobják fegyvereiket! És ez ellen nincs védekezés.</p>
					<p>- Folytasd.</p>
					<p>- A rendes gázmaszkok, - már meggyőződést szereztem róla, - nem nyújtanak védelmet
                  a ZU3-gázzal szemben. És speciális maszkoknak a készítésére egyelőre egyetlen
                  ember képes: én.</p>
					<p>- Folytasd.</p>
					<p>- De - itt suttogóvá halkult a mérnök hangja, - különös, hogy már reggel óta
                  megfigyelés alatt állok. A belpolitikai titkosrendőrosztály két embere lézeng
                  állandóan a ház körül...</p>
					<p> Brandan kikísérte a barátját. A lépcsőkön még, fantasztikus tervezgetéseivel,
                  szinte kiprovokálta Denver ellenkezését: hogy tanácstalanságát és idegességét
                  leplezze. Bert a maga jó ösztönével, de hiányos kifejezőkészségével, - nem
                  tágított attól, hogy “semmi esetre ne keveredj harcba senkivel semmiért.
                  Semmisítsd meg a gázt. Ne térj le a könnyű anyagi érvényesülés útjáról.” És
                  Denver elmenet sem tudott bíztató szót találni: talán nem is látta a találmány
                  mérhetetlen horderejét e pillanatban, amikor az még a Brandan-házbeli bölcsőjében
                  szunnyadt és nem bontotta ki végtelen, légnemű szárnyait. A gáz, amely nem volt
                  érzékelhetetlenül alattomos, mint a szénmonoxyd, nem ölt roncsolt, hamvasztott,
                  mint a marógázok, - a gáz, amely a Véletlen sülyesztőjén mint a béke angyala
                  bukkant föl, valóban nem volt könnyen érthető, következményeiben elképzelhető
                  dolog, olyan ember számára, aki maga is a hatása alá került. Mert a
                  szelidítő-gáznak szemmelláthatólag elpuhító, gyöngítő, akarat-lágyító hatása is
                  volt, a békegáz tehát csak olyan ember kezében győzheti le a világszerte terjedő
                  háborús szellemet, aki maga nincs a békegáz hatása alatt. Valószínű ugyanis, hogy
                  egy, a békegáz hatása alatt megszelídült ember nem tudna megfelelő eréllyel
                  fellépni a háborús tendenciák ellen. Olyan ez, mint a jóság, amely csupa jóságból
                  belenyugszik a jóság vereségébe, - mint a Nagyság, amely csupa nagyságból tűri a
                  Nagyság bukását, - olyan heroikus és meddő, mint a szerelem, amely csupa
                  szerelemből belenyugszik önnön reménytelenségébe, belenyugszik abba, hogy a kedves
                  mást szeressen...</p>
					<p>Denver vállat vont és bizonyos fatalizmussal sorsára bízta barátját és a békegázt
                  és erőteljes kézszorítással búcsúzott.</p>
					<p> A szélesvállú fiatalember kilépett a Brandan-ház kapuján. A kapuval szemben még
                  mindig ott ácsorgott az iménti csavargó. Denver hanyag léptekkel elébe került,
                  egészen szorosan mellé lépett és két ujjával széthajtotta a csavargó mellén a
                  piszkos rongyokat.</p>
					<p>Nem tévedett: a rongyok alatt remek gyöngyszínű puplin-ing feszült. Denver
                  szárazon felnevetett:</p>
					<p>- Taaler De dansk? - kérdezte a meglepett fickót - Mert, ha beszélne dánul, -
                  folytatta megvető hangsúllyal, - lenne egy tippem a maga számára. Hallom, hogy
                  Kjöbenhavenban 17 éve keresnek hiába egy aktív kasszafúrót. Ez magának való dolog,
                  mester. Egy kicsit segíthetne nekik, hiába keresni.</p>
					<p>Aztán, arcán az ellenszenv kétségtelen nyomaival, távozott.</p>
				</div>
				<div type="chapter">
					<head>
                  Munkához látok.
               </head>
					<p>Tegnap volt harmadik hete, hogy Southamptonba érkeztem. London igazán mulatságos
                  város egy chikagói ember számára. A londoniak azonban idegesek és titkolózók. Ma
                  például engedélyt kértem a minisztertől Brandan mérnök laboratóriumának
                  meglátogatására: nem kaptam. Ez a Chicago Tribune életében példátlan eset azt
                  fogja eredményezni, hogy engedély nélkül látogatom meg a laboratóriumot. Eddigi
                  anyaggyűjtésem hiányos, de még mindig többet tudok a dologról, mint Steff, a Mail
                  embere.</p>
					<p>A boardinghouse, amelyben lakom, egy idős házaspár tulajdona. A férfi hetven éves.
                  Huszonegy év előtt három napig nem ment be a hivatalába, mert tavasz volt s ki
                  akarta próbálni egy találmányát Kensingtonban. Akkor elbocsájtották és Mrs. Baxter
                  átvette e boardinghouse vezetését. Az öregúrral mindenképpen érezteti hogy miatta
                  kell dolgoznia, bár örül, hogy dolgozhat és ő kezeli a pénzt. Igazi európaiak. Az
                  öreg, kicsi és sovány ember, nagy fehér hajjal, és kicsi, élénk szemekkel. A
                  felesége nem szereti, ha a vendégekkel beszélget, de Baxter szeret a vendégekkel
                  beszélni. A vendégek elkerülik, mert sokat beszél; én azonban gyakran
                  elbeszélgetek vele, hogy bosszantsam Mrs. Baxtert. Nem szeretem a határozott
                  vénasszonyokat. Igen sokat esznek és beleszólnak a fiatalok ügyeibe. Legfőbb
                  hibájuk azonban az, hogy megvetik a férfinemet, mert már nem várnak tőle
                  semmit.</p>
					<p>A társaság kicsi, de előnyös; amit egyébként az is bizonyít, hogy én itt
                  vagyok.</p>
					<p> Tizenhetedikén fent jártam a Foreign Office-ban. Az amerikai jegyzékről nem sokat
                  tudnak, de az a véleményük, hogy se Japánnal, sem az Államokkal nem szabad ujjat
                  húzni. Ami annyit jelent, hogy Nagybritanniára nem számíthatunk.</p>
					<p>- Mr. Millard - mondta nekem Hufstedt ezredes - ön nagyon rosszkor jött át.
                  Önöknél háborús csörgés hallható, nálunk csend van. Már pedig az ujságíró nem
                  szereti a csendet, igaz?!</p>
					<p>- Van egy shillingem a lármára - feleltem - ami előbb kezdődik el itt, mint
                  odaát.</p>
					<p>A Népszövetségről kezdett magyarázni, de nem figyeltem oda. Fene tudja, itt minden
                  ember a Népszövetséggel hozakodik elő; amely fennállása óta még sosem érte el,
                  hogy m i n d e n európai állam tagja lett volna.</p>
					<p>- Az antifasizmus - mondta Hufstedt és beszélt vagy tizenöt percig.</p>
					<p>- A keleteurópai blokk - mondta és beszélt, beszélt.</p>
					<p>- A korridor, - és beszélt.</p>
					<p>Nálunk Chicagóban könnyű bejutni a nagyfejűekhez. Az ember bent van, rágyújt a
                  szivarra, nem várván kínálást, a nagyfejű arcába fujja a füstöt és vár. A nagyfejű
                  mond három mondatot s ha megszakadok, akkor se mond többet.</p>
					<p>Európában nehéz bejutni hozzá, nehéz szólásra bírni, megveti az ujságírót. De
                  amikor elkezd beszélni, se vége, se hossza. Az egész lap tele volna azzal, amit
                  mond, - ha odafigyelnék.</p>
					<p>A ZU3-gázról nem tud semmit. A kollégák se. Kíváncsiak a módszereimre. A nagy tó
                  mellett tanultam őket, odaát.</p>
					<p>Hétfőn új lakó jött Baxterékhez. Giulia Titti grófné, Velencéből. A legszebb
                  asszony, akit valaha láttam, harminc éves, elvált. Rákacsintottam a lépcsőházban,
                  de úgy tett, mintha nem vett volna észre.</p>
					<p>De lehet, hogy tényleg nem vett észre. A modorom nem egy európai grófnő
                  selyemgyomrának való. De ez csak neki volna baj; ha tudná.</p>
					<p> Az öreg Baxter elmondta a találmányát, már nem emlékszem rá. Mrs. Baxter ki
                  akarta küldeni a hallból, de én nem engedtem. Szegény öreg szemei hálatelten
                  sugároztak rám. Mindig magam előtt látom a ráncos kezeit.</p>
					<p>Délután felkerestem a Brandan villát. Két álruhás detektív állított meg és
                  igazolást kért. Igazoltam magam. A látogatáshoz azonban engedély kellett volna s
                  az nekem nem volt. De azért megtaláltam a kellő utat és módot. Ezek a detektívek
                  enyhe juhpásztorok a mi nightcourtmen-einkhez képest.</p>
				</div>
				<div type="chapter">
					<head>
                  A ZU3-GÁZ
               </head>
					<p>Woodleby a gáz hatása alatt aludt és álmodott.</p>
					<p>Az inas belépett és azt mondta:</p>
					<p>- Sir Nicolas Whinborg hadügyminiszter!</p>
					<p>Brandan elébesietett és bevezette a dolgozószobájába. - Az apósom, - mondta
                  mentegetőzve, az alvó Woodlebyre. - Jövendőbeli, - tette hozzá mosolyogva. Azután
                  bevezette Whinborg hadügyminisztert a laboratóriumába: itt szoktak tárgyalni, -
                  és leültette egy karosszékbe, lombikok, tartályok és csövek közé.</p>
					<p> Whinborg hadügyminiszter apai részről dán, anyai részről skót származású volt.
                  Ennélfogva, mint köztudomású, ő volt a legszárazabb ember a világon.</p>
					<p>Annyira száraz, hogy életében még nem hagyta el mondat a száját, amely legfeljebb
                  három szónál hosszabb lett volna. Kivéve, amikor letette az esküt. Annyira száraz
                  volt, hogy hivatali és hivatalos életében még korántsem volt annyira száraz, mint
                  magánéletében. Szikár, csontos ember volt, olyan arccal, amely egy csontkeményre
                  fagyott holdtájékra emlékeztetett. Szemei mozdulatlanok és kifejezéstelenek
                  voltak, mozdulatai rövidek és szögletesek. Kérdéseit is kijelentő hangsúlyban
                  mondta. Feleségét minden szombat este nyolc és kilenc között látta vendégül
                  dolgozószobájában, gyermekeit minden hónap másodikán. Akik nem ismerték, nem
                  törődtek vele, - akik ismerték, szerették volna megismerni. Rejtélyes volt ez az
                  ember a maga szűk, fagyos világában. Társasági életet nem élt. Egyáltalában nem
                  élt életet. Csak létezett.</p>
					<p>Most leült a karosszékbe és szinte mozdulatlan ajkakkal mondta:</p>
					<p>- Nos.</p>
					<p>- Kegyelmes uram megtisztelt látogatásával... kezdte Brandan.</p>
					<p>- Szigorú titok. Köztünk marad. Vigyázni kell - mondta a hadügyminiszter szokatlan
                  bőbeszédűséggel.</p>
					<p>- Igenis. És minek köszönhetem a magas érdeklődést?</p>
					<p>- A gáz, - felelte Whinborg.</p>
					<p>- Igen. - Meg kell vallanom, kegyelmes uram, hogy kísérleteim még nem vezettek
                  eredményre. Már azt hittem, kezemben tartom a jövő borzalmas, új hadigázát: amikor
                  kiderült, hogy egyelőre még teljesen használhatatlan. Csak további alapos munka
                  hozhat eredményt.</p>
					<p>A miniszter elutasítóan intett.</p>
					<p>- Nem azt gondolom.</p>
					<p>- Nem a gázkísérletekre gondol, kegyelmes uram?</p>
					<p>- De. A másikra.</p>
					<p>- Hogy-hogy?!</p>
					<p>- A másik gáz. Amelyik szelídséget okoz.</p>
					<p>- Hogyan... már tudják... tudja... kegyelmes uram?...</p>
					<p>- Tudom. Aggasztó hírek. Baj.</p>
					<p>- Nem értem, őszintén szólva...</p>
					<p>- Ha igaz. Amit hallottam. Beszéljen - intett a miniszter, kimerülten a sok
                  beszédtől. Hátradőlt.</p>
					<p>Brandan úgy vélte, hogy nincs értelme halogatni a beszámolót. Tisztázódjék a
                  kérdés: a békegáz helyzete a brit kormánnyal szemben.</p>
					<p>Letett a miniszter elé egy harminc köbcentis gáztartályt és a kivezető csőhöz égő
                  gyufát tartott. A cső végén halványzöld lánggal égett a kiáramló gáz.</p>
					<p>- A ZU3-gáz, - mondta Brandan egyszerűen.</p>
					<p> - Tehát, valóban felfedeztem egy új gázt, amint azt excellenciádnak mondották. Ez
                  a gáz nem ártalmas az emberre, hatása azonban óriási. Körülbelül huszonnégy óráig
                  tartó szelídségi állapotot idéz elő abban, aki beszívja. Még nem próbáltam ki elég
                  emberen, - lehet, hogy sokan h o s s z a b b ideig maradnak a hatása alatt.</p>
					<p>- Valami gázszag, - szakította félbe a miniszter.</p>
					<p>- Tessék?!</p>
					<p>- Gázszag van itt. Érzi?!</p>
					<p>- Nem, kegyelmes uram. Itt mindig van valami gázszag. Nem fontos.</p>
					<p>- Folytassa.</p>
					<p>- Ez a gáz elképesztően olcsó. Veszélytelenül szállítható, nagy mértékben
                  komprimálható. Kevés gázzal városokat eláraszthatunk és megszelídithettünk. Minden
                  államnak módot kell nyujtani arra, hogy békegázt gyárthasson. Ilyen módon
                  csírájában elfojthatjuk a háborús veszélyt. Azt azonban kijelentem, kegyelmes
                  uramnak: hogy egy állam sem, tehát Anglia sem kaphatja meg a gáz előállítási
                  titkát k i z á r ó l a g o s a n.</p>
					<p>- Meg kell kapnunk. Természetes. Miért ne!</p>
					<p>- Nem. Mert akkor egyszerűen fegyverré változik az áldás. Akkor, a békegáz
                  birtokában, ismét Anglia diktálja a feltételeket és a konfliktusok csakúgy
                  burjánzanak majd a hatalmaskodás és igazságtalanságok talajából, mint most. Ha az
                  angol kormány nem garantálja azt, hogy a békegáz békét parancsoló erejét egy új,
                  általános békepolitika eszközéül használja fel, akkor átadom a gyártási titkot a
                  Népszövetségnek.</p>
					<p>Ekkor mondta el Whinborg életének leghosszabb mondatát:</p>
					<p>- A Népszövetség elnöke angol miniszterelnök, a Népszövetség titkára angol
                  államtitkár, a Népszövetség három delegátusa angol miniszter és a többi
                  delegátusok az angol politika lekötelezettjei.</p>
					<p>- Akkor megsemmisítem a gázt, - felelte Brandan. Örült, hogy túljutott ezeken a
                  nehéz kijelentéseken és hogy megállta a helyét Whinborggal szemben. Hogy ezután
                  mi jön?! Mindegy.</p>
					<p>*</p>
					<p>Whinborg határozott küldetéssel jött ide és eddig határozottan semmit sem ért el.
                  Zavarta ez a kellemetlen gázszag.</p>
					<p>- Menjünk más szobába, - mondta.</p>
					<p>- Kérem, - felelt szolgálatkészen Brandan. De mikor a miniszter kiment, a mérnök
                  megfordított egy gázcsapot, a vastag cső végén, amely a dolgozószobába
                  vezetett.</p>
					<p>- Itt is érzem, - mondta a miniszter szenvtelenül. De a szendergő Woodleby
                  felriadt a beszélgetésre és Brandan arcába bámult:</p>
					<p>- Dear Philippe, - mondta kedvesen, - ki ez a sovány úr?!</p>
					<p>- Az angol hadügyminiszter őexcellenciája, - felelte Philippe. Whinborg megfordult
                  és kifejezéstelen, éles tekintetét Woodlebyre szegezte.</p>
					<p>- A hadügyminiszter?! - csodálkozott gyerekes mosollyal Woodleby, - remélem, nem
                  pacifista?!</p>
					<p>- Nem! - mosolygott Brandan. - Bocsásson meg excellenciád, - fordult a mereven
                  álló miniszterhez, - íme valaki, aki szintén a békegáz hatása alá került. Woodleby
                  úrra jó hatást tett a gáz.</p>
					<p>- Tessék?! - kérdezte Woodleby és újra elaludt.</p>
					<p>- Különös, - mormolta Whinborg, - egészen furcsa.</p>
					<p>- Kegyeskedjék helyet foglalni, - ajánlotta a mérnök.</p>
					<p>- Nem, - felelt Whinborg.</p>
					<p>- Nem parancsol több információt a gázról?!</p>
					<p>- Nem. Mindent tudok.</p>
					<p>És Whinborg nagy erőfeszítéssel felemelte pergamenszerű szemöldökét és az
                  asztalba, falba, székbe kapaszkodva, köszönés nélkül kitámolygott a szobából,
                  levánszorgott a lépcsőn és belezuhant az autójába. A soffőr elindította a
                  kocsit.</p>
					<p> Whinborg a menekülésszerű távozás után fáradtan dőlt hátra. Tekintete fátyolossá
                  vált. Szokása ellenére megmozdultak az arcvonásai, gúnyosan mosolygott. Kezét
                  lassan felemelte és végighúzta sima homlokán.</p>
					<p>Meredten nézte a sötét házsorokat, a járókelők hangyaszerű, siető mozgását. Régi
                  dolgok jutottak eszébe és hirtelen az a különös ötlete támadt, hogy bár aznap se
                  szombat, se másodika, se tizennyolcadika nem volt: mégis, együttesen szemlét fog
                  tartani felesége, valamint gyermekei fölött.</p>
					<p>Előzőleg azonban a minisztériumba vitette magát. Feltámolygott a lépcsőn és a
                  miniszterelnökkel való kilencszavas beszélgetésében bejelentette lemondását.</p>
					<p> A váratlan lemondással kapcsolatos találgatások közben először merült fel a
                  köztudatban a ZU3-gáz fogalma. De akik beszéltek róla, azok sem tudták
                  tulajdonképpen, miről van szó. Csak végigborzongott rajtuk valami rossz és jó,
                  megdöbbentő és vígasztaló előérzet.</p>
				</div>
				<div type="chapter">
					<head>
                 Komolyabb kísérletek.
               </head>
					<p>E héten, csütörtök és szombat között, két ember mondott le felelősségteljes
                  hivataláról Angliában: Whinborg hadügyminiszter és Woodleby, a Pacifista Kör
                  titkára Surreyben.</p>
					<p>Ha lett volna valaki, aki egyrészt tudott Whinborg és Woodleby Brandannál történt
                  látogatásáról, másrészt ismerte a két lemondó személyben lefolyt tünetek lényegi
                  azonosságát: valószínűleg észrevette volna a különös összefüggést. Természetesen
                  senki sem vette észre, rajtam és az érdekelteken kívül.</p>
					<p>Még így is elég feltűnést keltett mind a két lemondás. A lemondások mindig
                  feltűnést keltenek. Van bennük valami természetellenes.</p>
					<p> A Surrey-i Pacifista Kör Dorkingban tartott vendégelőadásán tehát Woodleby úr már
                  nem jelent meg. Betegségére és korára való hivatkozással - nem akart összetűzést -
                  lemondott összes tisztségeiről. Azonban részt vett a gyűlésen Joan Woodleby, aki
                  Brandan mérnök kedvéért ment el oda. Brandan már korán kinn volt és megtekintette
                  a termet. Azután csomagját elhelyezte a széksorok alatt. Elég nagy csomag volt és
                  egy szűk nyílásban végződő csövecske nyúlott ki belőle.</p>
					<p> A pacifista gyűlés úgy folyt le, ahogy az ilyen gyűlések általában lefolynak.
                  Ezen az estén azonban sok különös dolog történt. Ezeknek horderejére nézve
                  jellemző, hogy egy kezdő ujságíró, aki véletlenül jelen volt, nagyszerű
                  elhelyezkedést talált, valóságos karriert csinált tudósításával, amelyben pedig
                  még egyszer sem fordult elő ez a szó: ZU3-gáz; csak a tüneteket írta le, a nélkül,
                  hogy a “kórokozót” ismerte volna.</p>
					<p>Marmaduke Flatherton volt a szónok. Vele a következő dolog történt:</p>
					<p>Beszédet mondott a zsúfolásig megtelt terem pódiumán. A beszédet nagy lendülettel
                  kezdte és benne vak dühhel ostorozta a brit kormány háborús külpolitikáját. Szidta
                  a külpolitikai vezércikkek lelkiismeretlenségét, melyeknek szidalmai nyugtalanná
                  teszik az olvasót. Dühöngött a háborús düh miatt. Túlzottan támadó jelleggel
                  nyilatkozott a pénzügyminiszter túlzottan támadó jellegű külső pénzpolitikájáról.
                  Ócsárolta a pacifizmust ócsárlókat. Szilaj dühhel ostorozta a harci dühöt és
                  brutális eszközökkel ecsetelte a katonák brutalitását. Megfenyegette a
                  fenyegetőzőket. Teljes békepárti programmot adott.</p>
					<p>Azonban beszédének második felében többször is hátrafordult és azt kérdezte a
                  teremszolgától, hogy: “James, nem érez valami gázszagot?!” De James nem felelt,
                  mert mélyen aludt. Valami különöset álmodhatott, szemhéjai alól kövér könnycseppek
                  szivárogtak.</p>
					<p>Beszédének folyamán Flatherton mindinkább összezavarodott. Vak frázisai
                  megfojtással fenyegették az eszmemenetét. Az alaptalan és céltalan szólamok, mint
                  kúsza indák tekeredtek köré és ő mindinkább botladozott, elakadt, összezavarodott.
                  Egyszerre azon vette magát észre, hogy kisfiáról beszél, aki szegény sovány és
                  beteges, de ha sikerülne azt a kis állást megkapnia a haditengerészet
                  egyenruhaosztályán, akkor egész komolyan Dél-Franciaországba küldené üdülni a
                  kisfiút.</p>
					<p>Végül sírvafakadt és amikor már mindenki azt hitte, hogy megőrült, kivitték a
                  teremből. Sajnálkozó moraj kísérte az esetet.</p>
					<p> Az egyik sorban különös dolgok történtek. Míg a színpadon egy pacifista családapa
                  tragédiáját adták elő a műkedvelők, - egy idegen úr, az utolsó sorban, idős
                  szomszédnőjéhez fordult:</p>
					<p>- Bocsásson meg, asszonyom. Nem érdemlem meg, hogy szóbaálljon velem. Én állandóan
                  verem a gyerekemet, mert nem tanul. A tanító is állandóan veri. Mind a ketten
                  állandóan verjük a gyerekemet, - hát nem borzasztó?!... - és keserves, hangos
                  sírásra fakadt.</p>
					<p>Az idős nő elcsukló hangon vallotta be, hogy ő sem tökéletes, akár hiszik, akár
                  nem, neki is vannak hibái. De mit csináljon? Ugy fáj a szíve, hogy ordítani
                  szeretne. Egyébként holnap örökbefogad egy árva gyereket, mindenki meggyőződhetik
                  róla. Címe ez és ez.</p>
					<p>Egy sorral előtte rongyos fiatalember aludt. Biztosan azért jött be a gyűlésre,
                  hogy valahol jól kialhassa magát. Mellette kövér úr ült, aki már jó ideje nézte
                  részvéttel az alvó fiatalembert. Végül előhúzta aranyóráját és a rongyos fickó
                  zsebébe csempészte. Azután így szólt szomszédaihoz:</p>
					<p>- Nézzék kérem, itt van egy szegény, jobb sorsra érdemes fiatalember, akinek
                  alkalmasint nincs szállása. Borzasztó látvány a mai világban. Mindenki adja oda
                  nélkülözhető értéktárgyát, de óvatosan, mielőtt felébred.</p>
					<p>Össze is gyűlt egy csomó arany és ezüst. Ekkor azonban felébredt a rongyos
                  fiatalember és meghatott hangon mondta:</p>
					<p>- Uraim, annyira elérzékenyít az Önök jósága, hogy legalább teljes őszinteséggel
                  szeretném meghálálni. Énnekem ezekre a tárgyakra semmi szükségem. Én álruhás
                  detektív vagyok, akit az ilyen pacifista mozgalmak megfigyelésére szoktak
                  kiküldeni.</p>
					<p> Az érzékenység lassan átterjedt az egész teremre. Az emberek ajándékokkal
                  molesztálták egymást, sírtak és nevettek és elhatározták, hogy új életet fognak
                  kezdeni.</p>
					<p>*</p>
					<p>Eltelt huszonnégy óra. A lapok beszámoltak már a dorkingi pacifistagyűlés különös
                  eseményeiről. Mindnyájan megállapították, hogy valami történt, a tüneteknek
                  alkalmasint egy, közös oka volt. De micsoda?! A legerőszakosabb riporterek sem
                  derítettek még ki semmit. Főleg az a tény tette eredménytelenné a nyomozást, hogy
                  a dorkingi gyűlés résztvevői közül senki sem ismerte Brandan mérnököt. Joan
                  hallgatott; így nem is derült ki, hogy Brandan résztvett a gyűlésen. Épp a
                  legfontosabb láncszem hiányzott tehát.</p>
					<p>De mégsem lehet egyszerűen napirendre térni egy olyan csekélység fölött, mint az a
                  tény, hogy egy nagyjában beszámítható gyülekezet kétszáz tagja mintegy adott jelre
                  megbolondul! Széltében tárgyalták a részleteket: az órát, kabátot elajándékozó,
                  gyereket örökbefogadó, váratlan vallomásokba és ömlengésekbe bocsátkozó “őrültek”
                  esetét. A lapok két hétig éltek volna ennyi szenzációból, ha nem multa volna
                  mindezt felül az, ami következett.</p>
					<p>Elsősorban, alig telt el egy nap, a gyűlés résztvevői feljelentették egymást
                  lopásért, a lapokat pedig rágalmazásért. Mindenki visszakövetelte, amit
                  elajándékozott, mindenki megbánta, ami jót tett, mindenki igyekezett elfelejteni,
                  ami történt és mindenki igyekezett jóvátenni, amit a saját érdekei ellen vétett.
                  Senki sem tudta megérteni, hogy mi jutott eszébe, elajándékozni a holmiját, idegen
                  emberekkel jót tenni, - senki sem tudta megérteni, hogy mi történt vele akkor
                  este, amikor Brandan mérnök látogatást tett Dorkingban?</p>
					<p>A lapok pedig igyekeztek azzal elintézni a dolgot, hogy a dorkingi gyűlés
                  eseményeit tömeghisztériának minősítették. Amit az ember nem tud megérteni, annak
                  valami régi nevet ad.</p>
					<p> A továbbiakat Denver előadásából tudom. Ez nyílt titok; pedig nem szoktam kiadni
                  a forrásaimat. Denver egy rokonszenves, fecsegő és előre köszön az újságírónak,
                  ami nem éppen angolszász vonás.</p>
					<p>Nekem máris az az érzésem, hogy Brandant, személyileg, teljesen kiforgatta
                  valójából ez a gáz. Mintha szenvedélyévé vált volna. Megállapítást nyert, hogy
                  több - és egyre sürgetőbb hangú - meghívót kapott a hadügyi tárcától, amire nem
                  reagált. Ekkor határozták el, hogy saját érdekében s valamilyen ürüggyel -
                  őrízetbe veszik. Feljegyzéseit a Kémiai Hivatal harmincegy tisztviselője dolgozta
                  fel.</p>
					<p>Most természetesen Denver ellen is eljárás indul, mert segédkezet nyujtott Brandan
                  mérnöknek a szökésben, sőt, valószínű, hogy ő beszélte rá.</p>
					<p>A városban kezdenek beszélni a ZU3-ról. Mr. Baxter lelkesen latolgatja az új
                  találmány horderejét. Az emberek általában családi élceket faragnak róla és nem
                  igen fogják fel valóságos jelentőségét. Magam sem tudnék ma még állást foglalni
                  ezirányban.</p>
					<p>Ma az a hír terjedt el, hogy a japán légiflotta elérte Saint Louist. Emiatt csak
                  délután kereshettem fel Denvert. Mindent megteszek, hogy Európára koncentráljam
                  figyelmemet.</p>
					<p>- - - - - - - - - - - - - - - - - - - - - - - - - - - - - - - - - - - - - - - - -
                  - - - - - - - - - - - - - - - - - - - - - - - -</p>
					<p>Bert K. Denver széles vállait eltakarta a hatalmas napilap, amelybe
                  beletemetkezett. A szoba Brandan szobája volt, amelyben most Denveren kívül még
                  két rendőr tartózkodott. Denver ezt olvasta az ujságban:</p>
					<p>“Philippe Brandan mérnök lakásán ismeretlen tettesek betörést követtek el.
                  Elvitték a mérnök teljes vegyi berendezését, felforgatták a laboratóriumot és
                  magukkal vittek bizonyos nagyértékű iratokat is. A rendőrség szorgalmasan kutat
                  a tettesek után. További fejlemények várhatók.”</p>
					<p>Denver gúnyosan elhúzta a száját és letette az ujságot. A rendőrökhöz fordult.</p>
					<p>- Brandan úr mindjárt kész lesz az öltözködéssel. Megkért, hogy addig
                  szórakoztassam Önöket. Nem tudják véletlenül, hogy mit követett el szegény
                  barátom?!</p>
					<p>- Nem kérem, - mondta az egyik rendőr. - Mi ezt nem szoktuk tudni. Nem is
                  érdekel.</p>
					<p>- Nincs másik kijárat?! - kacsintott a másik.</p>
					<p>- Nincs, - nevetett Denver. - Zsákucca. De parancsoljanak egy szivart.</p>
					<p>- Köszönjük alásan.</p>
					<p>- Nem ismerik véletlenül Shumple tizedest?</p>
					<p>- Nem ismerjük, kérem.</p>
					<p>- Vagy Break szakaszvezetőt?</p>
					<p>- Azt a szőkét?</p>
					<p>- Nem. Break szakaszvezető fekete. De Myrtle rendőralkapitányt csak ismerik?!</p>
					<p>- Nem ismerjük, kérem.</p>
					<p>- Vagy Gravesdraw őrmestert?</p>
					<p>- A Cityből?</p>
					<p>- Nem. A forgalmi osztályról.</p>
					<p>- Nem, kérem. Mi csak a politikai osztályon ismerjük egymást.</p>
					<p>- Oh, akkor bizonyára ismerik a kedves kis Brand felügyelőt?!</p>
					<p>- Akinek az a szőke sógora van, aki tengerész?</p>
					<p>- Nem. Ez a Scotland Yardon van.</p>
					<p>- Az is a Scotland Yardon van!</p>
					<p>- Az lehetetlen! Akkor két Brand létezik.</p>
					<p>- Talán nem felügyelő? Vagyis talán csak volt felügyelő?!</p>
					<p>- Nem. Hanem erről jut eszembe, hogy Önök bizonyára jól ismerik Smith
                  nyomozóbiztost.</p>
					<p>- Azt nem tudhatjuk, uram. Nálunk annyi Smith van, hogy új Smitheket nem veszünk
                  fel, a már meglevő Smitheknek pedig tilos megházasodni.</p>
					<p>- Miért?!</p>
					<p>- Hogy ne szaporodjanak.</p>
					<p> Mialatt Denver a rendőröket “szórakoztatta”, - Brandannak sikerült megszöknie. Az
                  elfogatására kirendelt rendőrök elől gyalogszerrel, vándorfestőnek öltözve,
                  menekült Surrey felé. Epsomban sikerült egy taxit elfognia és félóra mulva a
                  Woodleby-házban, Joannel beszélgetett.</p>
					<p>*</p>
					<p>- Valószínű - magyarázta sietve - az történt, hogy illetékes helyen egy csapással
                  akarták megszerezni a gázt és engem: megszerezni, vagy ártalmatlanná tenni. Tegnap
                  éjjel nálam járt egy ember és bizalmasan felszólított, hogy lépjek újra állami
                  szolgálatba és vezessem a békegáz előállítási munkálatait. Kereken elutasítottam
                  ezt és kijelentettem, hogy az emberiséghez fogok fellebbezni. Az ember nevetett és
                  fenyegetőzött, végül elment. Ma azután két rendőr jött értem és csak Denver
                  lélekjelenléte tudott megmenteni az elfogatástól.</p>
					<p>- És most mi lesz?! - kérdezte Joan szorongva.</p>
					<p>- A békegázzal?</p>
					<p>- Nem a békegázzal.</p>
					<p>- Veled?</p>
					<p>- Nem velem. Veled. Veled mi lesz?! Előbb-utóbb elfognak, - mondta erőszakolt
                  nyugalommal a leány. - De milyen címen?! - tört ki belőle a felháborodás. -
                  Ártottál valakinek?! Csak azért, mert útjában állsz az államérdekeknek?</p>
					<p>- Nem én állok az államérdekek útjában. Hanem az igazi világbéke. Az igazi
                  világbéke csak a kis államok érdeke. A nagyhatalmakat gazdaságilag tönkretenné.
                  Abból, ami történt, tisztán látom, milyen jelentősége van találmányomnak.
                  Külföldre szököm. Itt nincs több keresnivalóm. Mindenkinek két kötelessége van,
                  amelyek közül választania kell: egy az állammal szemben és egy az emberiséggel
                  szemben.</p>
					<p>Joan szemhéjai vörösek voltak, amikor mondta;</p>
					<p>- És egy harmadik kötelessége egy nővel szemben, akinek házasságot ígért.</p>
					<p>Brandan azonban eltünt.</p>
					<p>Amikor Joannal beszéltem, megkíséreltem kifejteni előtte nézetemet: Brandan
                  tulajdonképpen hős; különb mint az átlagos ember. De a fiatal lady így felelt:</p>
					<p>- Az én szempontomból nézve nem így áll a dolog. Háborúban minden második ember
                  hős, például. Én nem azért szeretem Philippet, mert különb, hanem azért különb,
                  mert szeretem! Ez különbözteti meg számomra őt a többiektől.</p>
					<p>Talán elrontottam a dolgot azzal, hogy megveregettem a lapockáját; ez Londonban
                  nem szokás. De a fiatal hölgy olyan bánatos volt; és én már untam az interjut.</p>
					<p> Délután a gyarmatügyi kongresszus ülésén voltam. Tizenhat órája nem jött jelentés
                  a Csendes-óceán partvidékéről. Nekem se volt anyagom és már azon gondolkoztam,
                  hogy moziba megyek. Később azonban ép elég munkám akadt.</p>
				</div>
				<div type="chapter">
					<head>
                Támadás London ellen.
               </head>
					<p>Ezerkilencszázötvenkettő szeptember ötödikén délután öt órakor a Kensington
                  melletti mezőkön felrobbant egy titkos gáztartály.</p>
					<p>Ha közönséges hadigáz lett volna benne, ha néhány ember meghal gázmérgezésben és
                  több nem történik, - akkor talán titokban lehetett volna tartani a dolgot. Az
                  eseményekből azonban a külföld is megtudta, hogy Anglia titkos gáztartályokkal
                  készül a háborúra. Még hozzá, különös módon készül rá, az bizonyos.</p>
					<p> Fél hatkor a gáz már Kensingtonba ért. Először egy városvégi fuvaros szívta be,
                  aki azonnal a templomba rohant és izgatott hangon kért bűnbocsánatot. De percek
                  alatt felfordult az utcák képe: az emberek nem találták helyüket, egymás iránti
                  érdeklődésük óriási módon megnövekedett, egy hangos, vagy pláne goromba szó nem
                  hangzott sehol.</p>
					<p>Egy csoport gazdag kereskedő betört az árvaházba. Kihozták és elosztották egymás
                  közt a gyermekeket. A fogházigazgató egy csomó rabot kiakart engedni, de a rabok
                  is beszívták a békegázt és úgy döntöttek, hogy megérdemlik a büntetést: tehát
                  maradnak.</p>
					<p>Sokan jelentkeztek a rendőrségen és bevallották régi bűneiket. De a rendőrök maguk
                  is a gáz hatása alatt álltak és mindenkit ridegen elutasítottak, aki azt akarta,
                  hogy mérjenek rá megfelelő büntetést.</p>
					<p>Valóságos járvány volt ez: a jóság, szelídség és önfeláldozás járványa. Csak az
                  volt a baj, hogy másnap, amint a gáz hatása eltünt, a kereskedők visszavitték az
                  árvákat az árvaházba, a jólelkűek visszakövetelték ajándékaikat, a rabok ki
                  akartak szökni, de a hatóságok nem engedték őket, a bűnösök pedig nem jelentkeztek
                  a rendőrségen, de a rendőrség jelentkezett a bűnösöknél.</p>
					<p> Amikor a környéken elterjedt a békegázmérgezés híre és a lakosság tudomást
                  szerzett e szelídségi járványnak a magánvagyonra veszélyes tüneteiről: mindenki
                  pánikszerűen menekült. Senki sem akart megszelídülni, természetesen; senki sem
                  akart olyan állapotba jutni, amelyben a saját jóléte kockáztatásával siet segíteni
                  a szegényeken.</p>
					<p> Amikor pedig két nappal később valami rejtélyes kéz játéka folytán felrobbant a
                  második titkos gáztartály is: Liverpoolban, - akkor az angol politikát két
                  oldalról érte igen heves támadás: egy kívülről és egy belülről.</p>
					<p> Ez a liverpooli robbanás különben is súlyosabb természetű volt. Legendákat
                  meséltek egy két méter magas tengerészről, aki azelőtt a levegőbe köpött rágógumit
                  kétszer is keresztüllőtte, mielőtt földet ért és akinek számtalan gyilkosság
                  terhelte úgynevezett lelkiismeretét: ez a fickó mindenáron be akart iratkozni a
                  negyedik elemibe, mert a “negyedik elemiben tért rossz útra s most ott akarja
                  folytatni, ahol akkor abbahagyta”. De hát a ZU3 nagyszerű hatásának ezerféle
                  megnyilvánulását nem lehet e helyen megörökíteni.</p>
					<p> Mint mondottuk, két oldalról érte támadás e napokban a brit kormánypolitikát. A
                  súlyosabb kimenetelű belülről jött: Hatfield demokrata képviselő biztosítékot
                  kívánt a kormánytól arra nézve, hogy több békegázrobbanás nem történik az
                  országban.</p>
					<p>“Mert, mint mondotta, ez a szer, vagy minek nevezzük, megbolondítja az embereket,
                  elmossa az enyém-tied közötti határvonalat, destruálja a polgári társadalmat és
                  bizonytalanságot, felfordulást idéz elő. Mégis csak hallatlan, hogy az ember ma a
                  saját házában fekszik le, - és ki van téve annak, hogy holnap felkel, megbolondul
                  és odaadja a házát valakinek. Az urak láthatják, - mondta e híres beszédében, -
                  hogy a lakosság menekül a gáz által veszélyeztetett vidékekről! Hogy miért? Senki
                  sem bolond jobbnak lenni, mint amilyennek született; senki sem akar többet adni,
                  mint amennyit könnyen adhat, és egyáltalán: vagy van egyéni szabadság, vagy nincs,
                  mindenki olyan rossz lehet, amilyen akar, a törvény által megszabott kereteken
                  belül.”</p>
					<p>A másik támadás? az súlyosabbnak látszott, de úgyszólván derültségbe fulladt.
                  Franciaország londoni követe demarsot nyújtott át, amelyben erélyesen tiltakozik
                  Anglia háborús készülődései ellen.</p>
					<p>- Franciaország - hangzott az erélyeshangú okirat - tisztában van vele, hogy
                  milyen fegyver áll a brit királyság rendelkezésére. Tudja, hogy az úgynevezett
                  ZU3-gázzal Anglia semlegesítheti az összes nagyhatalmak szárazföldi és tengeri
                  haderejét. Mármost Franciaország - egyelőre a maga nevében, - hivatkozik a
                  megfelelő kölcsönösségi szerződések tömegére, amelyek kizárják azt, hogy Anglia
                  hadereje felülmulja a szövetkezett államokét. Ennélfogva felszólítja az angol
                  kormányt, hogy a “békegáz” gyártását azonnal szüntesse be.</p>
					<p>Igen ám, csakhogy egy kis malőr történt. A demars átnyujtásának napján a francia
                  köztársaság területén, Nimes mellett, felrobbant egy titkos gáztartály, a kiömlő
                  gáz elöntötte a várost és a lakosság szelídségi járványba esett. A környékről
                  eszeveszetten menekültek azok, akik már hallottak az angliai eseményekről: sokan
                  elásták vagy elküldték kincseiket, hogy ne tudják elajándékozni azokat, mások
                  betömött füllel jártak-keltek huszonnégy óráig, hogy ne hallják az esetleges
                  kéréseket.</p>
					<p> Kiderült tehát, hogy titokban Franciaország is gyártja már a békegázt. De a
                  közeli napok még más meglepetést is hoztak. Kiderült, hogy nemcsak Franciaország,
                  hanem...</p>
					<p>Sőt! Azon a napon, amikor Lengyelországban a kommunisták felrobbantották az első
                  békegáztartályt, - hírül hozták a szigetország hadügyminiszterének kémei, hogy
                  Németországban egy 1,500.000 márka alaptőkével alakult konzorcium hozzálátott a
                  speciális ZU3-gáz termeléséhez.</p>
					<p> A szeptember hetedike és tizedike közötti eseményekről, mint Német Invázióról
                  emlékezik meg a londoni sajtó. Inkább idegenforgalom volt, mint háború. Hiszen
                  háborút maguk a németek sem akartak; a diplomáciai helyzet zűrzavaros volt. De
                  most lehetőség kínálkozott arra, hogy egész Londont lerészegítsék a gázzal és harc
                  nélkül szállják meg. Tudjuk, hogy túlságosan csábító lehetőségek gondatlanná
                  teszik a politikust is. A Brandan-gáz hatása nyilvánvaló volt, de a
                  Brandan-gázmaszk hatása nem volt nyilvánvaló. És nem számították ki kellő gonddal
                  a gáz hatásának tartamát sem.</p>
					<p>A riporter számára szinte megoldhatatlan feladat leírni e három nap történetét
                  annak a számára, aki nem élte át. A támadást nem készítették elő, hadüzenet se
                  volt. Ezt utólag azzal magyarázták a németek, hogy hadüzenetre nem volt szükség,
                  az csak háborút előzhet meg; a ZU3-gáz gyakorlati alkalmazása azonban humánus
                  akció volt.</p>
					<p>A Zeppelinek megjelenése Croydon felett leírhatatlan megdöbbenést váltott ki a
                  lakósságból.</p>
					<p>A Baxter-házban éppen a közös étkezésnél ültünk. A beszélgetés Chikagóra
                  terelődött. A japán légiflotta már Chikagót is veszélyezteti. A japán-német
                  szövetség nyilvánvaló volta mellett különösnek tünt, hogy Chikagoban csaknem
                  kétmillió német él.</p>
					<p>Az olasz grófné, akit már említettem, bizonyos érdeklődéssel tekintett fel, amikor
                  arról volt szó, hogy én Chikagoból jöttem.</p>
					<p>- Vannak ott rokonai? - kérdezte.</p>
					<p>- Nincsenek - mondtam. - Kanadában van egy tucat. Nőtlen vagyok.</p>
					<p>Ismét rákacsintottam, amire rémült és elutasító tekintettel válaszolt. Nem tudok
                  leszokni az ilyesmiről.</p>
					<p>Pedig gyönyörű nő, az biztos. Bronzvörös csillogású haja, tejszínű bőre,
                  világosbarna, mandula metszésű szeme, legelsőrangú alakja van. Azért jött
                  Londonba, hogy megnézze a múzeumot. Ezek az arisztokraták! Vajjon mit szólna, ha
                  megkérdezném, miért vált el a férjétől?!</p>
					<p>Megpróbáltam néhányszor kiprovokálni, hogy rámnézzen; de ha megtette, akkor a
                  torkomat reszeltem és nem tudtam, merre forduljak. Nem tudom, kifejező-e, ha azt
                  mondom, hogy tekintete édesen sugárzó volt?! Ez a helyzet. Amikor térdemmel
                  hozzáértem a térdéhez az asztal alatt: odébbhúzódott. Kétségtelen, nem ismerem az
                  itteni módszereket. Látom, hogy végtelenül kifinomult nő, a szerelmi és dekoratív
                  hatások tökéletes ismerője, akivel szemben igazán faragatlan fickó vagyok. Ezért
                  nincsenek is terveim vele. Volt már olyan newyorki házmesterlányból lett showgirl,
                  aki túl nehéz diónak bizonyult a számomra.</p>
					<p>Szerencsére nem értem rá hosszasan töprengeni ezen; óriási rivalgás hallatszott
                  fel az uccáról. Mr. Baxter remegni kezdett; nyilván ugyanúgy remegett 1914-ben.
                  Mrs. Baxter bezárta az ablakokat. Én a szobájába kísértem az olasz hölgyet.</p>
					<p>Az ajtóban szemben állt velem és kezét nyujtotta. Olyan parfőmje volt, mint a
                  júliusi erdő esti illata.</p>
					<p>- Ne haragudjon, Madame - mondtam neki, a jobbkezét lóbázva - ha néha
                  bizalmaskodónak tűnök fel maga előtt. Ez azért van, mert nálunk odaát nincsenek
                  olyan nők, mint maga.</p>
					<p>- Mint én? - kérdezte tágranyílt szemekkel!</p>
					<p>- Mint maga - feleltem. - Zárja be az ajtót és ablakot, öreg fiú; én nem érek rá
                  megmenteni, mert ott kell lennem, ahol a lárma van. De majd gondolok magára.</p>
					<p>Odaadtam volna egy havi fizetésemet, ha csupa barátságból megveregethetem a hátát,
                  mert gyönyörű háta volt, akárhogy néztem. De a sors úgy akarta, hogy a fizetésemet
                  enélkül is oda kelljen adnom; e kívánságom pedig ingyen teljesüljön.</p>
					<p>Nem éppen ujságíróhoz méltó, hogy érzelmi kitöréseinek teret adjon, de nem tudom
                  megállni, hogy azt ne mondjam: ilyen az élet. És soha többé nem felejthetem el azt
                  a tekintetet, amellyel rámnézett, mielőtt betette az ajtót. Percekig olasz grófnak
                  éreztem magam, anélkül, hogy demokratikus meggyőződésem tiltakozott volna ez
                  ellen.</p>
					<p> Elsőnek az a kisfiú vette észre, aki a Themse partján haladt a Tower Bridge felé.
                  - Mama, - kiáltott fel a kisfiú - milyen jó szaga van ma a ködnek. Érzed?</p>
					<p>- Nem - felelt az anya, aki a piaci árak kalkulálásával volt elfoglalva.</p>
					<p>- Te nem érzed, hogy milyen szaga van a ködnek? - kérdezte a kisfiú.</p>
					<p>- Nem, - felelte az anya szórakozottan.</p>
					<p>- Én érzem, - állapította meg a kisfiú. - De milyen szag ez? - firtatta tovább. -
                  Nem is tudtam, hogy a ködnek is van szaga.</p>
					<p>Ekkor azonban már különös hangok hallatszottak nyugati irányból. Moraj, távoli
                  lárma, ágyúlövések. Keleten nemsokára feltünt az első német Zeppelin.</p>
					<p>Ez a Zeppelin egészen magas régiókban maradt.</p>
					<p>Mint kiderült, London keleti városrészeiben óriási bombák zuhantak a dülőkre,
                  telkekre és udvarokra: mindig megfelelő helyre. Ezek a bombák nem robbantak. Félig
                  belefúródtak a földbe, úgy, hogy félórai munkával lehetett volna kiásni őket, - ha
                  valaki hozzájuk mert volna nyulni. De voltak, akik látták, hogy a leesés
                  pillanatában egy tenyérnyi billentyű nyílik ki a bombák tetején, - és nyitva
                  marad.</p>
					<p>Nem, ezek a bombák nem robbantak. Ezért jó időbe tellett, amíg a város minden
                  részén elterjedt a hírük. A támadás ünnepnap előtt történt: egészen váratlanul. A
                  Zeppelin kétszáznyolcvan bombát dobott le és mielőtt lepuffanthatták volna,
                  fölényes nyugalommal távozott.</p>
					<p>Szóval a nyitány napja volt ez. Az a nap, amikor a kötelességtudó londoniak
                  katonazenés körmenetekben éltették a háborút. Rule Britannia! - hangzott
                  mindenfelé. - A nagy réztrombiták tölcsérein rotyogva tört elő az indulók
                  lelkesítő sablonja. Olyan volt az efféle körmenet, mint egy vídám temetés. Vagy
                  kétségbeesett lakodalom.</p>
					<p> Délután öt órakor már zavarosabb képe volt a városnak. Katonaság lepte el az
                  uccákat. A hadügyminiszter az összes lapok megjelenését betiltotta. A német
                  léghajótámadásról nem volt szabad tájékoztatni a közvéleményt.</p>
					<p>London külső részeiből befelé özönlött a lakosság. Valahogyan elterjedt az a hit,
                  hogy a külső részekből hadszintér lesz és hogy a védőrség csak a belső
                  kerületekben tud védelmet nyujtani. Valósággal zsúfolásig megteltek az uccák,
                  idegen emberek kérdezgették egymást, magyaráztak és értesüléseket cserélgettek.
                  Volt egy pillanat, - amikor valósággal egész London megnémult és megborzongott,
                  páni félelem bénította meg a nyelveket. Az a pillanat volt ez, amelyben a
                  délnyugat felé áramló enyhe szél először sodorta a City uccáira a békegáz édes,
                  nehéz illatát.</p>
					<p> Joan és zsörtölődő apja, rozoga Fordjukon Londonba indultak. Richmondban már csak
                  lépésben hajtottak a velük egy irányba haladó járművek és gyalogosok tömege
                  miatt. Maryland-Cornerben Woodleby úr hatalmas orra remegni kezdett és Knightshall
                  Circus után, Whitehall már a teljes bizonyosságot hozta: minden tele van
                  békegázzal! Woodleby úr eleresztette a volánt, mert a tömeg amúgy is London felé
                  tolta a kocsit és Joan felé fordult. Érzékeny hangon mondta:</p>
					<p>- Meg tudsz nekem bocsátani, szívem?</p>
					<p>- Miért, papa?</p>
					<p>- Brandan miatt.</p>
					<p>- Megbocsátok, papa. De hiába, Brandan nincs itt többé. És ha itt lenne, akkor te
                  megint dühöngenél. Ma így beszélsz, holnap úgy.</p>
					<p>- Igazad van. Borzalmas arra még csak rágondolni is, hogy viselkedtem eddig. De
                  abban tévedsz, ha azt hiszed, hogy visszaesem. Ez az érzés örök. Nem is lehet
                  másképpen. Ez az érzés nem most született. Előbb volt, mint én.</p>
					<p>- Hiszen úgyis hiába, - sóhajtott Joan. - Orra hegyén könnyed vörösség lett úrrá,
                  szemei elhomályosultak. Arra gondolt, hogy mindez hiába. Philippet csak csoda
                  hozhatja vissza. De mi hozhatná vissza a csodák korát?!</p>
					<p>Miután autóval lehetetlen volt tovább menni, Woodleby úr rábízta a Fordot egy
                  idegen nőre, aki mosónőnek látszott, de lehetett takarítónő is és aki dühös
                  tekintetét és összenőtt szemöldeit megcáfolva, boldogan vállalkozott a kocsi
                  megőrzésére akár ítéletnapig.</p>
					<p>Egy jó félóra telt el, amíg a Trafalgar Squarere értek. Egészen különös érzés volt
                  ebben a tömegben szorongani. Ez a tömeg nem könyökölt, nem lökdösött, nem
                  káromkodott és nem tolongott. E tömeg alkatrészei, az emberek, összeölelkeztek és
                  mindenki igyekezett megkönnyíteni a mellette állók életét. És mégis
                  elkerülhetetlen volt, hogy Joant elsodorják apja mellől. Woodleby úr eltünt a
                  tömegben. Joan olyan intenzíven érezte az egyedüllétet, ahogy csak rengeteg ember
                  közt, zsúfolt nézőtéren, vagy nagygyűléseken érezheti az ember. Joan sírvafakadt.
                  Idegen fiatalemberek igyekeztek megvígasztalni, de Joan megköszönte a vígaszt, -
                  nem kért belőle.</p>
					<p>És a fiatalemberek belenyugodtak ebbe, nem került rendőrre a sor. De nem is
                  kerülhetett, - hol voltak a rendőrök?! A rendőrök készen várták a pánik kitörését,
                  de a pánik nem tört ki. Mindenki jó volt, senki sem félt.</p>
					<p> Jellemző a közhangulatra, hogy amikor a Nelson-szobor előtt Hatfield képviselő -
                  micsoda kontraszt! - megpróbált beszédet mondani a békegáz ellen, - nem hurrogták
                  le, csak megmosolyogták és szelíden lebeszélték róla, hogy folytassa. A jóság
                  ugyanis általában és úgy, ahogy a békegáz előidézi emberekben: önnön érdekei
                  ellen, önnön céljai kárára is jó, - a jó ember nem gyűlölheti a rossz embert és
                  nem tartja fel az ellene törő rosszindulatot. Ez túlságosan kézenfekvőnek tűnik
                  ahhoz, amilyen kevéssé elterjedt igazság. Joan tovább hányódott, szegény,
                  elszomorodott lélek, hétmillió szelíd ember tengerén.</p>
					<p> Illetve, nem egészen hétmillió. Meg kell emlékeznem Dinamo Eggson személyéről,
                  aki a londoni alvilág egyik vezéralakja volt mindmainapig. Dinamo Eggson
                  kengurúképű, keszeg fickó, akinek olyan balkezes ütései vannak mint a villanyáram
                  vagy villámcsapás. Ez a jónevű úriember éppen ma töltötte be háromhónapos
                  szolgálati idejét a fegyházban, ahonnan csak azért nem szökött meg, mert előbb
                  beteg volt és pihenni akart. Amikor kiengedték örömében eleredt az orra vére. Az
                  intézeti orvos valami vattát tett mindkét orrlyukába. A vattának erős szaga volt
                  és belülről csipte Dinamo Eggson orrát.</p>
					<p>Dinamo Eggson kiment az utcára és elbámult azon, amit látott. Az emberek mind,
                  mind megőrültek. Némelyik utca üres volt, más utcákban egy gombostűt nem lehetett
                  leejteni. Rengeteg ember sírt és nevetett és énekelt és csókolózott, és ölelkezett
                  - és csak igen kevesen viselkedtek úgy, mint egyébkor.</p>
					<p>De Dinamo Eggson még nem értette miről van szó. Akkor kezdte csak sejteni, hogy
                  valami alaposan megváltozott, amikor meglátta azt a lovasrendőrt az Edwardstreet
                  sarkán. A lovasrendőr előtt a nyeregben egy gyerek ült, mögötte pedig egy
                  özvegyasszony. A lovasrendőr nem táncoltatta életveszélyesen a lovát, hanem egy
                  mézeskalácsot tört darabokra, hogy a gyermek megehesse. Dinamo Eggson tágranyílt
                  szemmel nézte mindezt és azon tépelődött, hogy ő őrült-e meg, vagy csak a
                  társadalom? Holott a java még ezután jött.</p>
					<p>Dinamo Eggson egyébként nem volt tépelődő természetű. A filozófiát látásból sem
                  ismerte és általában úgy vette a dolgokat, ahogy jöttek. Ez megmagyarázza azt is,
                  hogy miképen tudott oly bámulatos közvetlenséggel alkalmazkodni London új,
                  változott képéhez, - anélkül, hogy e változás okait kutatta volna.</p>
					<p>A tömegbe vegyült és próbaképen kiemelte egy alpolgármester-külsejű úr zsebóráját.
                  Az úr odanézett. Eggson szolgálatkészen visszasülyesztette az órát eredeti
                  helyére. Az úr azonban bátorítóan mosolygott, mielőtt továbbment.</p>
					<p>Eggson nagyot nézett. Ez a szerencsétlen mosolyog? De miért? Talán detektív?
                  Eggson vívódott magával. Utána eredt. Melléfurakodott. Ujra kiemelte az órát. Az
                  úr barátságos mosollyal nézett rá és azt mondta:</p>
					<p>- Na mi az, öreg fiú?! Rég nem evett már puddingot, mi?! Hehe-he, he.</p>
					<p>Azzal tovább ment, óra nélkül. Ilyen rokonszenvesen viselkedő károsultat még nem
                  látott Dinamo Eggson. Természetes, hogy vérszemet kapott. Tovább ment.</p>
					<p>*</p>
					<p>Először letarolta a Trafalgar Square-beli tömeget. Miután minden zsebe tele volt
                  már, felfogadott egy kóbor labdaszedőgyereket, aki nagy zacskóban vitte utána az
                  órákat, ujjról lehúzott gyürüket, zsebből kiemelt pénztárcákat és kézből kitépett
                  ridikülöket. Dinamo Eggson büszkén lépdelt, - úgy érezte magát, mintha egy
                  megőrült társadalom egyetlen épelméjű tagja, kiemelkedő vezéralakja, királya,
                  vámszedője és tiránnusa lenne. Vadonatúj, remek felöltő feszült rajta, kemény
                  kalap. Szájában szivar. Nem, Dinamo Eggsonra nem hatott a békegáz. De sőt, nem is
                  tudott a létezéséről. Miért?!</p>
					<p> Ezután aratta azt a sikerét, ami a benne diszelgő megelégedést valóságos hatalmi
                  tébollyá változtatta.</p>
					<p>Amikor ugyanis befordult a zsákmány-vivő gyerek kíséretében egy mellékutcába: nem
                  Mc. Cormick jön vele szemben?! De.</p>
					<p>Mc. Cormick, az átkozott detektív, Dinamo Eggson halálos és legveszélyesebb
                  ellensége, aki állandóan a nyomában volt, aki életét úgyszólván a Scotland Yard és
                  Dinamo Eggson között élte le! Mc. Cormick jött vele szemben és elégedetten nézte
                  Eggson duzzadt, mit, duzzadt! - monstruozus zsebeit és a gyereket, aki olyan volt,
                  mint egy öszvér.</p>
					<p>Dinamo Eggson már arra gondolt, hogy revolver hiányában megfutamodik és
                  hátrahagyja a tömött gyereket. De Mc. Cormick már elébe lépett és barátságos
                  mosollyal üdvözölte:</p>
					<p>- Remélem, Dinykém, már te is jó útra tértél? - de ezt olyan hangsúllyal kérdezte
                  mint egy óvónéni. Eggson úgy érezte, hogy nevetnie kell.</p>
					<p>- Nem látod, - vigyorgott - már viszem v i s s z a a zsákmányt a paliknak.</p>
					<p>De Mc. Cormick megértően mosolygott és azt mondta:</p>
					<p>- Nagyon jól teszed, Dinykém - és nyugodtan továbbment.</p>
					<p>Dinamo Eggson e pillanatban már teljes határozottsággal érezte, hogy Londonban
                  egyetlen úr van és az ő.</p>
					<p>Szállására igyekezett, amikor egy sarkon valaki elébe állt. Ennek a valakinek más
                  arckifejezése volt, mint amelyet az őrült tömegen látott Eggson. Magas, jóképű
                  fiatalember volt és határozott hangon kérdezte:</p>
					<p>- Mit visz maga itten?!</p>
					<p>- Mi köze hozzá? - kérdezte Eggson goromba fölénnyel. Az ismeretlen csodálkozva
                  nézett rá. A szemeit figyelte és az arckifejezését.</p>
					<p>- Mondja csak, - kérdezte az ismeretlen, - nem érzett valami gázszagot?!</p>
					<p>- Nem én - kiáltott dühösen Eggson, - de hagyjon tovább menni, hallja-e?!</p>
					<p>- Csakugyan? - akadékoskodott amaz. - Semmit sem érzett?</p>
					<p>- Semmit, - felelte Eggson és elindult. De az idegen elállta az útját, merően
                  nézte, majd meglepett mozdulattal Eggson orrához kapott s kirántotta a két
                  vattacsomót.</p>
					<p>Kirántotta, megnézte, megszagolta. Felnevetett és futásnak eredt velük.</p>
					<p> Dinamo Eggson e pillanatban, hirtelen, érezni kezdte a gázszagot. Súlykos édeskés
                  szag volt, és Eggson érezte, hogy ugyanakkor elernyednek az izmai és egész
                  testében elbágyad.</p>
					<p> A következő sarkon Philippe Brandan megállt. Mégegyszer megvizsgálta a
                  vattacsomót, aztán eldobta.</p>
					<p>- Megtaláltam az ellenszerét - gondolta őszinte örömmel.</p>
					<p>- - - - - - - - - - - - - - - - - - - - - - - - - - - - - - - - - - - - - - - - -
                  - - - - - - - - - - - - - - - - - - - - - - - -</p>
					<p>Joan gazdátlanul hányódott a forrongó utcákon. De micsoda forrongás volt ez?!
                  Csöndes, lassú és szelíd forrongás. Áhitatos sürgés-forgás, játékos jókedv,
                  gondtalanság. Minden felbomlott, az emberek elhagyták lakásukat, a családok
                  szétszóródtak. Joan kétségbeesetten keresett valami támpontot. Teljesen
                  feloldódott az élete: a gáz már végzetes hatással volt rá. Tagjai fájtak, feje
                  zsibongott, szemei kápráztak. Át és átjárta a minden ellenállást felőrlő
                  szelídség, minden akaratot megsemmisítő megnyugvás és minden erejét elemésztő
                  jóság.</p>
					<p>Éppen egy üres, szinte kihalt utcába fordult be, de alig néhány lépés után
                  összeesett. Elterült a kövezeten.</p>
					<p>- - - - - - - - - - - - - - - - - - - - - - - - - - - - - - - - - - - - - - - - -
                  - - - - - - - - - - - - - - - - - - - - - - - -</p>
					<p>Arra ébredt, hogy erős, átható szagot érez és valami csipi az orra belső falait.
                  Felnyitotta a szemét és Brandan mérnök mosolygó arcát látta maga előtt. Philippe
                  egy nagy csomag vattát és egy színes folyadékkal telt üveget szorongatott a
                  kezében. Szemeiben az öröm és fájdalom könnyei ragyogtak.</p>
					<p>- - - - - - - - - - - - - - - - - - - - - - - - - - - - - - - - - - - - - - - - -
                  - - - - - - - - - - - - - - - - - - - - - - - -</p>
					<p>- Én szabadítottam Londonra a németeket - mondta - de most meg fogom semmisíteni a
                  gázt, amit én alkottam a semmiből.</p>
					<p>Az akarat talán nem idegek kérdése. Mert Philippe Brandan akarata legyőzte az
                  idegeit. És csakhamar kiderült, hogy Európát nem lehet megszelídíteni.</p>
				</div>
				<div type="chapter">
					<head>
                  A szelídítő-gáz diadala és bukása.
               </head>
					<p>A német hadvezetőség pontosan betartott programmal foglalta el Londont. Miután a
                  béke-gázbombák elárasztották a fővárost és környékét a ZU3-gázzal, miután a
                  szelídség feltartóztathatatlanul terjedt mind a polgári lakosság, mind a
                  kaszárnyák népe között: sőt a jótékonysági egyesületek és feminista klubok
                  vezérhölgyeinek hangulatában is bizonyos enyhe változás volt konstatálható, - az
                  első után megjelent a további kilenc Zeppelin is London fölött: ezek azonban
                  néhány kör után már nyugodtan leszálltak valahol Dover és London között és földre
                  tették az egyes és kettes számú gyalogos hadosztályt és egy tüzérezredet.</p>
					<p>Az egész német hadsereg békegázmaszkokkal fölszerelve vonult London felé.</p>
					<p>- - - - - - - - - - - - - - - - - - - - - - - - - - - - - - - - - - - - - - - - -
                  - - - - - - - - - - - - - - - - - - - - - - - -</p>
					<p>Winkle hadügyi államtitkár, Brent hadügyminiszter, O’Brien városparancsnok és
                  Haymarson miniszterelnök sürgős tanácskozásra vonultak vissza. Mindnyájan a
                  békegáz hatása alatt álltak. Gázmaszkjuk nem volt megfelelő. De hogy ők szelídek
                  voltak, az kisebb baj volt, mint hogy a teljes londoni haderő szelíd volt.
                  Egyetlen katona nem nyúlt a fegyveréhez. És a német hadsereg London felé
                  menetelt!</p>
					<p>Valamelyik magántitkár bocsánatot kért, be kellett jelentenie, hogy egy Brandan
                  nevű úr mindenáron beszélni akar a kegyelmes urakkal. Philippe Brandan,
                  mérnök.</p>
					<p>Az urak összenéztek! A hazaáruló! Akiről immár kiderült, hogy ő adta ki a ZU3-gáz
                  előállítási módját Franciaországnak, Amerikának, Németországnak, Japánnak,
                  Svájcnak, Lengyelországnak, Olaszországnak és Belgiumnak! Aki egyedül felelős
                  azért, hogy London ilyen szégyenletes módon német kezekbe került. A ZU7, X2XIII és
                  a ZU9 gázok feltalálója!</p>
					<p>De Philippe Brandan már ott állt előttük és nyugodtan mosolygott. - És csodálatos
                  - az urak sem tudtak haragudni. Tudták, hogy okuk van rá, de nem tudtak.
                  Akaratukat leigázta a ZU3-gáz.</p>
					<p> - Uram, - szólt Haymarson miniszterelnök, - nincs időnk arra, hogy megvádoljuk
                  önt. Ön odaadta a békegázt Németországnak, - bizonyára úgy vélte, hogy helyesen
                  cselekszik. De mit szól a történtekhez és történendőkhöz? A német hadseregnek nem
                  árt a békegáz: megfelelő gázmaszkokkal közelednek. Lelkére veszi ön a vérengzést,
                  ami itt következik?!</p>
					<p>- Nem lesz vérengzés, - mondta Brandan nyugodtan.</p>
					<p>- De hogyan képzeli?! Egyenlőtlen fegyverekkel küzdünk. Mi szelídek vagyunk, a
                  németek ellenben védekezni tudnak e szelídség ellen.</p>
					<p>- Nem tudnak védekezni - ismételte Brandan. - Én megmondtam a kegyelmes úr
                  elődjének...</p>
					<p>- Ne nevezzen kegyelmes úrnak, - mondta szelíden Brent hadügyminiszter, - nevezzen
                  egyszerűen Charlienak.</p>
					<p>- Megmondtam tehát, - folytatta Brandan, - hogy nem akarok egyenlőtlen
                  fegyvereket. Nem adom a gázt Angliának, mert abból háború lesz. Én nem akarok
                  háborút. Önök nem mentek bele. Most mégis nekem lett igazam. A békegáz minden
                  állam számára biztosítja a békét, a békés nyugalmat és fejlődést. Katonaság nem
                  kell. Mert nézzék csak, ha egy állam kicsiny, akkor kevesebb gázt kell gyártania.
                  Csak annyit, amennyivel támadás esetén elöntheti a területét. Ez olcsóbb és
                  biztosabb, mint a katonaság és nem nyújt igazságtalan, előnyöket a nagyobb és
                  gazdagabb hatalmaknak.</p>
					<p>- Ez mind szép, - mondta Brent - de ön feltalálta a gázmaszkot is, amely
                  semlegesíti a békegáz hatását!</p>
					<p>- Nem találtam föl. Készítettem ugyan Amerikának és Németországnak egy új
                  gázálarctípust, ez azonban nem véd meg a ZU3-típusú gázok ellen.</p>
					<p>- Lehetséges volna? - kiáltott Haymarson, - hát nem próbálták ki az amerikaiak és
                  németek?</p>
					<p>- Az amerikaiak kipróbálták és abba is hagyták a gyártását. A németek munkálatait
                  én vezettem és én magam próbáltam ki a maszkokat. De azok nem tökéletesek. Hogy
                  úgy mondjam, teljesen rámbízták magukat. Az első komoly esetnél ki fog derülni,
                  hogy a német gázmaszkok nem védik meg a katonát a szelídségi járvány ellen. Az
                  ellenszert másfél órával ezelőtt találtam fel. És ezennel felajánlom a Brit
                  Birodalomnak.</p>
					<p>- Ön tehát azt mondja, - rikoltotta Brent, - hogy mire a németek Londonba érnek,
                  éppolyan szelídek lesznek, mint a mieink?!</p>
					<p>- Ökörsütés lesz, - mosolygott Brandan - népünnepély és fáklyászene. A békegáz
                  ellen csak egy módon lehet védekezni, ezt a módot pedig egyelőre csak én
                  ismerem.</p>
					<p>- - - - - - - - - - - - - - - - - - - - - - - - - - - - - - - - - - - - - - - - -
                  - - - - - - - - - - - - - - - - - - - - - - - -</p>
					<p>Bert Denver pompásan berendezett lakásán várta a nőt. Egy szmirnaszőnyegen hevert,
                  amely a kedvenc kerevetét borította be. Édesen álmodozott Bert, vigyázva, hogy
                  minél kevesebbszer vegye szivarját fordítva a szájába. Bert másodszor került a
                  békegáz hatása alá és most még inkább érezte mindentkiforgató, varázsos hatását,
                  mint az első ízben. Bert bejárta a felfordult várost, látta a néger jazzbandet,
                  amint tomboló, üvöltő csetepatéja édes keringővé enyhül, - látta a soffőrt, aki
                  ingyen utaztat szegény, öregasszonyokat és látta a kikent-kifestett flappert, aki
                  öreg, takarítóné-édesanyjával sétál karonfogva és könnyek közt vallja be
                  ballépéseit a mindent megbocsájtó öreg hölgynek. Nem csoda, ha Bert K. Denver
                  szentül hitte, hogy Rose Myers, habár kissé különös temperamentumú lány és kissé
                  túlünnepelt táncosnő: most szelíd és enyhe derüvel lép majd be és anyáskodva
                  simogatja meg Bert forró homlokát.</p>
					<p>De Rose durcás képpel jött és kezdettől fogva rosszkedvűen hallgatott. Majd, hogy
                  valamit mondjon, követelte, hogy szakítsa meg az érintkezést Anna Cateatonnal,
                  akivel már háromszor látták együtt. Bert szelíden elmagyarázta, hogy Anna szegény
                  lány, akivel együtt nevelkedett, szülei elhaltak és most nincs más barátja, csak
                  Denver.</p>
					<p>De Rose tovább duzzogott és kis rózsás homlokát ráncolta. És Bert kénytelen volt
                  belátni, hogy Rose Myers esetében ez már a szelídség jele volt. Bert
                  visszaemlékezett rá, hogy hogyan viselkedett Rose más alkalomkor: tányért és kezet
                  tördelni, párnát, zsebkendőt, haját tépni pillanat és szeszély dolga volt nála.
                  Intrikus, gyűlölködő, vad, szeszélyes, megbízhatatlan és gonosz kis lány volt Rose
                  Myers és ime a gáz hatása annyira megváltoztatta hogy már csak féltékeny,
                  rosszindulatú és kötekedő.</p>
					<p>Igy például ahelyett, hogy Bert kedvében járna, az ablakhoz megy és minden ok és
                  cél nélkül kibámul rajta. És egyszerre felsikoltott: gyere-ide, siess! - kiáltja
                  és Bert odamegy...</p>
					<p>Lenn az utcán dübörögve vonul a német nehéz gyalogság. Zárt, sűrű sorokban,
                  fegyveresen. Mindenkin gázmaszk van kivéve egy tisztet, aki már levette és lóháton
                  ülve, valami könymaszatos fényképet csókolgat.</p>
					<p>Nem sokkal hátrább, egy katona kiválik a sorból és a falnak vágja fegyverét. Rose
                  remeg, reszket, didereg a félelemtől. De Bert figyel: látja, hogy a sorok
                  lazulnak, összefolynak, a zárt rendek felbomlanak, a katonás léptek meglágyulnak
                  és bizonytalanná válnak.</p>
					<p>- Ne félj, - mondja Rosenak, - nincs semmi baj.</p>
					<p>Nem is volt semmi baj. A követségek ablakaiban pyjamás urak álltak és csókot
                  dobáltak a népnek. Minden, amit a tömeg tett, feleslegesnek tűnhetett egy normális
                  idegállapotú szemlélő előtt. De nem volt ilyen. Ekkor éreztem először és utóljára
                  magam is a ZU3 hatását.</p>
					<p>Tulajdonképpen valami romantikus hajlam volt, amit éreztem, nem is szelídség.
                  Cseppet se voltam akaratgyönge, csak fizikailag bágyadt. Nem is az
                  idegrendszeremben éreztem elváltozást; a szívem sajgott. Az a mód, ahogy
                  bármilyen látványra, gondolatra, vagy eseményre dobogni kezdett: a pubertás
                  korának hevességére emlékeztetett. Tiszta romantika volt; de heves együttérzés is
                  a többiekkel. Vajjon a romantika e z t is jelentette?! Lassan megszoktam és akkor
                  már nem volt olyan feltűnő.</p>
					<p>*</p>
					<p>Ha más kézzelfogható eredményt nem is hozna a békegáz: azt az élményt semmivel sem
                  lehet megfizetni, amit a megszálló német sereg felolvadása s a londoniak közé való
                  békés elvegyülése jelentett a szemlélőnek.</p>
					<p> A német gyalogság fegyverét, gázálarcát elszórva, csapatostul, kisebb
                  csoportokban, énekelve járta az utcákat és vendéglőket. A londoniak sehol,
                  semmiért nem fogadtak el pénzt, a németek viszont csak hosszas unszolásra
                  nyugodtak bele, hogy ingyen kapják a szükséges ennivalót.</p>
					<p>Egy gépfegyverosztag lámpákkal, fáklyával, lampionnal járta az utcákat s a német
                  himnuszt énekelte. Egy kövér londoni úr kitartóan loholt mögöttük, hogy megtanulja
                  a himnusz dallamát és szövegét. Amikor már úgy érezte, hogy eléggé tudja, bement a
                  National Museum dísztermébe, ahol rendkívüli gyűlést tartott a Piccadilly-beliek
                  Szegényfelruházó Egylete és az egybegyülteket megtanította a német himnuszra.</p>
					<p>Egy kézigránáthajító század ellenben betévedt a német törzstisztek vendéglőjébe,
                  ahol éppen egy francia riporter születésnapját ünnepelték az egybegyültek. Itt
                  nagy dal-, hang-, ital- és szópazarlás következett, általános jókedv, a szokott
                  ajándékozási láz és szeretetnyilvánítások. Egy tábornok sírógörcsöt kapott.</p>
					<p>Egyáltalán: a helyzet az volt, hogy ahol valamit, valakit ünnepelni lehetett, ahol
                  valami öröm volt, ahol valakivel szemben szép és nemes viselkedésre nyílt alkalom:
                  oda tódult a nép. Emberek, akik egész életüket egyazon kerületben élték le, lakás
                  és iroda között, most bejárták a várost, valami kalandot, alkalmat keresve, amely
                  módot nyújt rá, hogy kifejezést adjanak érzelmeiknek, hogy levezethessék a bennük
                  dagadó jóságot és szelíd indulatokat.</p>
					<p> A villamosok össze-vissza közlekedtek. Ha egy öreg ember kijelentette, hogy a
                  város másik részén lakik, akkor a vezető egyszerűen odavitte és a többi utas sem
                  tiltakozott. A kalauzok nem merték a jegyet kérni s az utasok nem mertek jegy
                  nélkül utazni. Kölcsönös kinálgatással, udvariaskodással és bóközönnel telt meg a
                  levegő. Mindenki német katonákkal akart barátkozni. Egy nagykereskedő az üzlete
                  ajtajában állt és délután óta szünet nélkül vette fel az új és újabb
                  alkalmazottakat, amíg az utolsó fillérje el nem fogyott. Ekkor mintegy négyezer
                  kifizetett alkalmazott hátrahagyásával, szegényen, sírva, de boldogan távozott. A
                  következő utcában egy lelkészt állított meg és neki akarta ajándékozni a
                  Nelson-szobrot, miután mint mondotta, egyebe már nincs.</p>
					<p>Brandan kissé fáradtan és megzavarodva, Joan száját csókolgatta egy, Haymarket
                  közelében levő vendéglő fapadján.</p>
					<p>Már félórája egymás iránti szerelmükkel töltötték az időt és tulajdonképpen
                  véletlenségből vették észre Woodleby urat, aki egy asztalon ült és hattagú
                  társaságot szórakoztatott.</p>
					<p>Woodleby úr a békegáz, a rengeteg gin, whisky, puncs és cocktail együttes
                  mámorában kipirult és megdagadt arccal, barátságosan intett feléjük. - Átültek a
                  társasághoz, amely társadalmi különbség nélkül, egyszerűen mámoros és dagadt
                  urakból és hölgyekből állt.</p>
					<p>- Nos Phil, öregem, - kérdezte Woodleby úr - hát megjöttél? Nagyon, helyes. És...
                  hogy úgy mondjam, ha megengedik, - fordult a társasághoz - most, őszintén szólva,
                  mik a terveid?</p>
					<p>De választ sem várva, hozzátette:</p>
					<p>- Vagy mit is akarok mondani.</p>
					<p>- - - - - - - - - - - - - - - - - - - - - - - - - - - - - - - - - - - - - - - - -
                  - - - - - - - - - - - - - - - - - - - - - - - -</p>
					<p>Aki azt hiszi, hogy a békegáz-mérgezés állapotában hentergő, megszédült társadalom
                  képes lenne bizonyos társadalmi problémák megoldására, - az alaposan téved. A
                  “bizonyos társadalmi problémák” legszembetűnőbb tulajdonsága éppen az, hogy csak
                  egyetlen, kissé körülményes úton oldhatók meg: az emberiség kiirtásának útján. Ha
                  tehát a társadalom teljes egészében egy békéltető gáz hatása alá kerülne és annak
                  hatása alatt maradna is: akkor sem történne más, mint hogy a háborús nyavalyák
                  békés nyavalyákra cserélődnének. Dehát arról sincs szó, hogy a békegáz hatása
                  állandósulhat. Ellenkezőleg.</p>
					<p>Hajnalban, a friss tengeri szél elősegítette az amúgyis esedékes, általános
                  kijózanodást. Mindenki csodálkozva eszmélt rá, hogy idegen emberek karja közt
                  van, idegen helyen, mindene hiányzik, vagy pedig zsebei tele vannak idegen
                  tárgyakkal. Most hasonlított csak igazán megvadult hangyabolyhoz a város! Senki
                  sem tudta, merre van előre, sokan nem voltak képesek hazatalálni. Ha pedig
                  hazataláltak, akkor idegen, csókolódzó, alvó férfiakat, vagy nőket találtak
                  otthonukban.</p>
					<p>Amikor néhány német vezérkari tiszt magához tért és néhány pohár snapsszal
                  kihajtotta magából a maradék jóságot is: kiderült, hogy harcászati szempontból a
                  helyzet teljesen reménytelen.</p>
					<p>Az angol és német katonaság teljesen összekeveredett. Annyira, hogy sokhelyütt
                  tömegesen horkoltak egy rakáson és nem lehetett tudni, melyik kar, láb, vagy fej
                  német és melyik angol?</p>
					<p>Az utcákon német és angol fegyverek, gázmaszkok, konzervek hevertek össze-vissza.
                  Az ágyúk, gépfegyverek és kézigránátok a város minden részén pezsgővel leöntve,
                  széthányva, szétszedve, kiürítve hevertek egymás hegyén-hátán. A takarodóra egy
                  lélek sem jelentkezett, ha pedig jelentkezett, akkor léleknélküli testnek
                  bizonyult, aki már azt is elfelejtette, hogy németül tud-e, vagy angolul?!</p>
					<p>Ilyen körülmények között összeült az angol és a német hadvezetőség. Előrelátható
                  volt, hogy a békegáz hatásának elmultával általános verekedés fog kezdődni, amely
                  mindkét félre csak káros lehet. Sürgős megegyezést kellett tehát létesíteni, ami
                  sikerült is olyan értelemben, hogy Anglia és Németország között háromheti
                  fegyverszünet jött létre.</p>
					<p> A háromheti fegyverszünet lejárta előtt, mint köztudomású, Amszterdamban
                  megkötötték az úgynevezett Második Amszterdami Egyezményt, amelynek értelmében
                  minden nagy- és kishatalom garanciák mellett kötelezi magát a békegáz gyártásának
                  beszüntetésére és arra, hogy netaláni háború esetén a “békegázt” nem fogja
                  fegyvernemei között szerepeltetni. Ezt a megegyezést Amerika és Japán is aláírta
                  és a ratifikálás napját Internacionális Népszövetségi Ünnepnek nyilvánították.</p>
					<p> Négyhónapi békegáz-akció után, tehát visszajutott a világpolitikai helyzet oda,
                  ahonnan elindult. Visszanyerte egyensúlyát, nyugodtan nézett újabb, rendes háborúk
                  elé. Ez is valami!</p>
					<p>- - - - - - - - - - - - - - - - - - - - - - - - - - - - - - - - - - - - - - - - -
                  - - - - - - - - - - - - - - - - - - - - - - - -</p>
					<p>Sokkal nehezebb volt a londoni lakósságot megnyugtatni: azt a több millió embert,
                  aki nem csak újságokból ismerte, hanem a saját bőrén is tapasztalta a békegáz
                  hatását.</p>
					<p>A bepiszkított bútorokat, a lakások otthonos rendjét helyreállítani, az
                  elajándékozott holmit részben visszakapni: ez még csak ment valahogy. De a lakosok
                  zömében, mint névtelen, határozatlan fenyegetés, élt a jobb jövőtől való félelem,
                  az embernek saját rosszaságába vetett megnyugtató hite nem tudott helyreállni,
                  mindenki sokáig félt még attól, hogy egy szép napon ismét személyi és vagyoni
                  biztosságát támadja meg majd a tisztultabb erkölcsök erőszakos uralomrajutása.</p>
					<p>De lassan azért helyreállt a rend. És a legközelebbi választásokon újra Whinborg
                  lett a hadügyminiszter: Whinborg, aki életében egyetlenegyszer mondott ki három
                  szónál terjedelmesebb mondatot: akkor is egy vis major, a mérgezés hatása
                  alatt.</p>
					<p> A német megszálló csapatok kivonulásából, a Második Amszterdami Egyezmény
                  körülményeiből önként következett a békegáz sorsának az a távoli, kissé leverő
                  perspektívája, amelyet itt sietve felvázoltunk. Túlságosan sietve, hiszen sokkal
                  fontosabb dolgokról kell még beszámolnunk elég részletesen. Itt csak a Második
                  Amszterdami Egyezmény szövegét adjuk pontos másolatban, ami a további Egyezmények
                  rendkívüli láncolata szempontjából lényeges.</p>
				</div>
				<div type="chapter">
					<head>
                  A második amszterdami egyezmény.
               </head>
					<p>
                  Ratifikáltatott: 1952; október 7.-én, Anglia, Németország,
                     Franciaország, Belgium, Hollandia,Magyarország, Lengyelország, Litvánia,
                     Finn-, Lett- és Észtország, Jugoszlávia, Csehszlovákia, Bulgária,
                     Törökország, Románia, Monaco és Navarra igazolt képviselői által.
               </p>
					<p>
                   Első paragrafus. Fenti államok képviselői, kormányaik
                  nevében kijelentik, hogy a ZU3 tipusú, u. n. Brandan-féle gázok gyártását és
                  alkalmazását embertelen cselekménynek minősítik, mert ezek a gázok az egyént
                  szabad akaratának érvényesítésében és cselekvési szabadságában korlátozzák.</p>
					<p>
                  Második paragrafus. A fenti államok képviselői, kormányuk
                  nevében kötelezően kijelentik, hogy a ZU3 típusú, u. n. Brandan-féle gázok
                  előállítását, ill. termelését azonnali hatállyal beszüntetik és a jövőben azt
                  minden rendelkezésre álló eszközzel megakadályozzák.</p>
					<p>
                  Harmadik paragrafus: Az egyezményt aláíró hatalmak nem
                  támadhatják meg az egyezményt aláíró hatalmakat a ZU3 típusú, u. n. Brandan-féle
                  gázokkal; azokat harcászati eszközül fel nem használhatják; háborús bonyodalom
                  esetén sem légnemű, sem cseppfolyós állapotban nem ex- és nem importálhatják,
                  azoknak szállítására nem vállalkozhatnak.</p>
					<p>
                  Negyedik paragrafus. Az egyezmény 3. paragrafusa ellen vétők
                  a Népszövetség Ellenőrző Osztályának 17-es Bizottsága döntése alá vetik
                  magukat.</p>
					<p>
                  Ötödik paragrafus. Az egyezményt aláíró hatalmak jogosultak a
                  Brandan-féle ellenszerrel, az acephossulnatrojodilbimagnesicarbo-val preparált gázmaszkok korlátlan
                  mértékű gyártására.</p>
					<p>
                  Hatodik paragrafus. Az egyezményt aláíró hatalmak bármelyike
                  jogosult kölcsönért folyamodni a Népszövetség Defenzív Osztályának 17-es
                  Bizottságához oly céllal, hogy a speciális, Brandan-féle acephossulnatrojodilbimagnesicarbo-val preparált gázmaszkokat kellő
                  számban állíthassa elő.</p>
					<p>
                  Hetedik paragrafus. Az egyezményt alá nem írt hatalom ZU3
                  típusú, ú. n. Brandan-féle gázzal történt támadása esetén a Solothurn-i Kölcsönös
                  Segélynyujtási Egyezmény 1943-2729. számú klauzulájának 7. és 16. cikkelye,
                  valamint a IX. Locarnoi Egyezmény C) aláiratának 1941. évi pótzáradéka érvényes.
                  Vitás esetekben a Népszövetség Tizenhetes Bizottsága dönt.</p>
					<p>*</p>
				</div>
			</div>
			<div type="group">
				<head>
              MÁSODIK RÉSZAZ UJ ÁLLAM</head>
				<p>
              És látta az Ur hogy megsokasult az ember gonoszsága a földön, és
                  hogy szíve gondolatának minden alkotása szüntelen csak gonosz.
            </p>
				<p>
              Megbánná azért az Úr, hogy teremtette az embert a Földön és
                  bánkódék az ő szívében.
            </p>
				<p>
               És mondta az Úr: Eltörlöm az embert, a kit teremtettem, a földnek
                  szívéről; az embert, a barmot, a csúszó-mászó állatokat, és az ég madarait; mert
                  bánom, hogy azokat teremtettem.
            </p>
				<p>
               Móz. 1. E. 6., 5., 6., 7:
            </p>
				<div type="chapter">
					<head>
                  A grófnő.
               </head>
					<p>A közlekedés és hírszolgálat meggyorsulása eredményezte azt, hogy az ember
                  életében levő ú. n. semleges időközök kiestek s az idő gyorsabban látszik mulni.
                  Persze, nem a tudományos idő múlik gyorsabban hanem a bergsoni tartam. A
                  világeseményeket este a rádió mellett letárgyaljuk, átéljük és megemésztjük.
                  Reggelre új világesemények befogadására érett meg a hangulat.</p>
					<p>A tél hirtelen köszöntött be és már senki se beszélt izgalommal a ZU3 gázról. Volt
                  valami megnyugtató abban, hogy az államok ismét egyszerű és polgári gázok
                  gyártására és tökéletesítésére fordították figyelmüket. Október végére az
                  Egyesült Államok nyugati partvidékét elpusztította a Nagy Japán Háború és
                  Shoemaker elnök az Uj Bevándorlási Törvénnyel és Gyarmati Egyezménnyel vásárolta
                  meg a békét. De Európa nem okult. Míg Fauch Benjámin, a bázeli egyetem tanára,
                  soha nem várt tökélyre fejlesztette a magnéziumos rákgyógyítást s ezzel évenkint,
                  mondjuk, kétmillió ember életét mentette meg, - addig Kölnben Bergmann, Nimesben
                  Toupé mérnök olyan gázokat állítottak elő kátrányból és itatóspapírból, amely egy
                  óra alatt tizmillió embert képesek elpusztítani. Ezzel nemcsak a kétmillió
                  rákbeteg gyógyulását tették kétségessé, de elpusztíthatták a gyógyítót is,
                  szérumával egyetemben. Azonban az egyezmények tömege biztosított minket arról,
                  hogy a gázok csupán diplomáciai tárgyalások hátteréül szolgálnak, senki sem gondol
                  komolyan az alkalmazásukra.</p>
					<p>Fenyegetésnek szánták tehát őket, de vajjon megijed-e tőlük valaki, ha úgysem
                  használják őket az esetleges háborúban? Ez olyan kérdés, amelyre egyetlen
                  diplomatától se kaptam kielégítő feleletet.</p>
					<p>Pedig ezidőben egész délelőttöm, napról napra a Downing Street s a követségek közt
                  telt el. Ugy terveztem, hogy decemberben Svájcba utazom.</p>
					<p>Miután a Chikago Tribune-tól két hete semmi átutalás nem jött - nyilván a
                  zavargások miatt - kénytelen voltam elfogadni a Telegraph ajánlatát. Ezért kell
                  annyi interjut csinálnom. Az amerikai lapokat s azok közönségét okvetlenül érdekli
                  Jack Millard riporter véleménye az eseményekről. Az európai közönség azonban
                  interjúkat akar. Ha a neves drámaíró meginterjuolja a neves futballistát, az
                  európai közönség arra kíváncsi, amit a futballista felel. Ez nyilván azért van,
                  mert az európai közönség szaturálva van művelt és bölcs gondolatokkal; az
                  ellenkezőre éhes.</p>
					<p> Amikor a grófnéval komolyra fordult a dolog, már kétszer voltunk a
                  Highland-Bárban; mind a kétszer rövid ideig és kínos hangulatban. De a műsor jó
                  volt és harmadszor is elmentünk. Eredeti tervei szerint már régen elutazott volna
                  Londonból, szemmelláthatóan bosszantotta, hogy nem utazott el és hogy én tudom,
                  hogy semmi oka se volt a további itt tartózkodásra.</p>
					<p>A páholy vörösbársony függönyét összehúztam s vártam, hogy rendreutasítson. De nem
                  tette; szemöldökét vizsgálgatta féltő gonddal a kézitükrében.</p>
					<p>A külvilágtól teljesen el voltunk zárva itt. A bár lármája távolról és szűrten
                  érkezett füleinkhez. Nem tudom, tisztában volt-e vele, hogy ebben a helyzetben
                  pénzért vásárolható nőkkel szokott üldögélni az ember.</p>
					<p>- Pénteken Genfbe utazom - mondtam neki, - ezt akartam ma közölni magával.</p>
					<p>- Igen? - felelte - én is itt akarom hagyni Londont. Csakhogy én hazamegyek.</p>
					<p>- Velencébe?</p>
					<p>- Igen. De maga Londonban akart maradni.</p>
					<p>- Én oda megyek, ahol legnagyobb a felfordulás.</p>
					<p>Az igazság az, hogy délelőtt Quincey-Horton nagykövetünknél voltam
                  kihallgatáson.</p>
					<p>- Millard - mondta nekem rövid bevezetés után a nagykövet - magának abba kell
                  hagyni egy időre az ujságírást. A kormánynak hajszálpontos információk kellenek a
                  genfi ülésszak hangulatáról. Értem ezalatt minden egyes résztvevő hangulatát,
                  minden egyes kérdés pontos állását bármelyik órában. Maga, mint ujságíró,
                  könnyebben oldja meg ezt a feladatot, mint egy akkreditált diplomata. És mégegyet,
                  Millard: egy európai háború megmentheti az Egyesült Államokat. Európai háború
                  esetén Japán azonnal megtámadja Oroszországot. Ismerjük a receptet.</p>
					<p>Ezt mondta nekem a nagykövet, de én nem mondtam el Giulia grófnőnek; nem vagyok
                  beszédes természetű.</p>
					<p>Kézitáskája a térdén feküdt; szemeim kirajzolták térdét a fekete selyem alatt.
                  Most hirtelen úgy éreztem magam, mintha háborúba mennék holnap s ez a nő a
                  menyasszonyom lenne.</p>
					<p>Észre is vehetett valamit.</p>
					<p>- Miért néz í g y rám? - kérdezte. Nem kapott választ; felállt.</p>
					<p>- Segítse fel a kabátomat; menjünk haza, - mondta.</p>
					<p>Egészen más világba kerültünk. Végtelenül magasan és szélesen feküdt a köd London
                  házain. Az ívlámpák kísérteties h a l o-ja s a házak sötét tömege alatt, mint egy
                  természetellenesen hideg dzsungelben törtettünk előre. Karonfogtam Giuliát s
                  magamhoz szorítottam a balkarját; csipőink összekoccantak, amint siettünk.
                  Mindenfelől, de nagyon gyöngén, autó- és hajókürt búgott. Az uccák feketén,
                  nedvesen csillogtak és valahogyan minden óriásinak tünt. Lépteink kopogása úgy
                  visszhangzott, mint egy leírhatatlanul nagy, nedves üvegházban. Egy sarkon rendőr
                  állt; fejét behúzta, gumibotjáról víz csepegett.</p>
					<p>Ismét a maguk kicsiségében biztonságot találó emberek voltunk, a Baxter-panzió
                  folyosóján. A grófné megállt az ajtóban s kezét nyujtotta. Én azonban be akartam
                  menni hozzá, s ezt meg is mondtam neki. Riadtan nézett rám. Gyönyörű volt így. A
                  hatalmas prémpellerinben szélesnek és erősnek tünt a felsőteste; deréktól lefelé
                  azonban vékony és formás volt; a szűk selyem szoknya mindenütt pontosan követte
                  hosszú lábszárainak vonalát, csak a boka felett hullott szét bőven, mint egy
                  talapzat.</p>
					<p>Mintha igen fínom pára lepte vonta be máskor olyan fényes szemeit. Hirtelen
                  belépett az ajtón s betette maga mögött.</p>
					<p>- Jack - mondtam magamnak - most majd komoly munka és veszélyek következnek. Ilyen
                  szép nőt még sose csókoltál; már, ha a szépség alatt kultúrát is értesz. Egy
                  európai gentleman ilyenkor sarkonfordul, hazamegy és hidegvizes lepedőbe csavarja
                  magát. De te nem vagy európai gentleman.</p>
					<p> Ledobtam a sárcipőimet és beléptem a szobába, amelynek bútorzata sokkal fínomabb
                  és drágább lehetett, mint az enyém. Empire szalón volt és jobbra nyílt ajtó
                  belőle.</p>
					<p>Kopogtam és bementem. A hálószoba is üres volt. A baloldali tapétaajtó nyilván a
                  fürdőszobába vezetett.</p>
					<p>Levetettem a kabátomat s egy székre dobtam. Azután leültem az ágy szélére, szemben
                  a tapétaajtóval. Cigarettát kotortam elő balzsebemből és rágyujtottam. A gyufát
                  először a parkettre dobtam; azután azonban ünnepélyes érzésem támadt; felszedtem,
                  hogy hamutálcába tegyem. Az azonban nem volt; tehát zsebredugtam a használt
                  gyufaszálat.</p>
					<p>Igy ültem ott sokáig, mint egy vadász a lesen. Gondoltam, kényelmetlen érzés lehet
                  a grófnénak: kijönni az ajtón és kötelességszerűen sikoltani. Holott nyilván
                  tudja, hogy itt vagyok. Hacsak fajankónak nem néz.</p>
					<p>Amikor kilépett az ajtón, tudtam, hogy ilyen pillanat kevés van az életben. Szinte
                  meg akartam állítani az időt, olyan szép volt! Csipkepongyola lengett karcsú,
                  magas testén, keblei csaknem szabadok voltak. Arca olyan volt, mint a legnemesebb
                  porcellán s bronzvörös haja a szándékolt rendetlenségnek bűbájos
                  kompoziciója...</p>
					<p>Meg kell mondanom, hogy ami az én földi porhüvelyemet illeti, az egy jól
                  megtermett, de arcban az átlagosnál lényegesen csúnyább amerikai telekügynök
                  benyomását kelti az elfogulatlan szemlélőben. Meg is mondtam.</p>
					<p>- Madame, örökké hálás leszek ezért az élményért, de ne várja tőlem, hogy
                  viszonozni tudjam bármivel. Semmi hasznos tulajdonságom nincs azon kívül, hogy
                  erős vagyok; de mit ér a testi erő egy költeménnyel szemben?!</p>
					<p>Ezekután az enyém lett.</p>
					<p>Nem igen aludtunk éjjel. Hol sötétben, hol világosban, egymás mellett heverésztünk
                  s egyik cigarettát a másik után szívtuk. Nem tudom, mit szól majd Mrs. Baxter, ha
                  meglátja a rengeteg csutakot... a parketten. Hajnaltájban felkönyökölt az ágyban.
                  Rózsaszínhabos kis melleit néztem és eleinte nem is hallottam, mit mond.</p>
					<p>- Jack Millard, maga tegnap óta a kormánya szolgálatában áll. Ne csodálkozzék,
                  hogy tudom; az a mesterségem, hogy tudjam, ami a követségeken történik. Többé nem
                  találkozhatunk, mert ha találkoznánk, el kellene lopnom a titkait.</p>
					<p>Elég világosan magyarázta meg. De csak hálás lehettem a figyelmeztetésért. És
                  különösen azért, hogy csak m o s t figyelmeztetett és nem előbb. Magamhoz
                  szorítottam meztelen testét s közvetlen közelből néztem a szemébe, amely fátyolos,
                  mély és nagyon nagy volt.</p>
					<p>Hónapok multán megtanultam, hogy Európa tele van kémekkel, hogy minden kémet két
                  másik kém figyel meg s a megfigyelőkre hat elhárító esik s hogy az államoknak
                  saját kémeik olyan megterhelést jelentenek, mint a fegyverkezés. De ha igaza van
                  Sir Robert Moztryngnak, aki szerint a kontinensen 500.000 kém működik, akkor se
                  tudok rossz érzéssel gondolni Giuliára, akinek életét és indítóokait nem ismerem,
                  - mert amint Hume, a nagy angol filozófus megmondta: a legbágyadtabb érzés is
                  tízszerte erősebb, mint a legerősebb gondolat.</p>
				</div>
				<div type="chapter">
					<head>
                  Lavandola.
               </head>
					<p>A Második Amszterdami Egyezmény véglegesen tisztázta a szelídítő-hatású gázok
                  alkalmazásának kérdését; de ez korántsem nyugtatott meg mindenkit. Utóvégre a
                  Népszövetség 1925-beli határozata a mérges gázok használatát is eltiltotta. -
                  elméletben. A német-angol konfliktusnak utórezgései is voltak. Különösen a
                  külföldiek, akiket Londonban ért a gáztámadás, emlékeztek meg borzongva
                  élményeikről. A németek hősi lelkülete is irtózott a különös véget ért támadás
                  emlékétől. - Súlyos hibát követ el az a politikus - írták a lapok, - aki a
                  szelídítő-hatású gázok védelmére kel; mert a szelídség nagy tömegben és
                  korlátlanul: a társadalom felbomlására vezet.</p>
					<p>Még a Második Amszterdami Egyezmény megkötése előtt a német hivatalos helyhez
                  közelálló Germanisches Tagblatt 1952 szeptember 14-iki száma a következőket írta:
                  (Egbert Höffke aláírással.)</p>
					<p>A legfelsőbb német hadvezetést arra az álláspontra juttatták a londoni események,
                  hogy hasonló nemzetközi blamázsnak újabb német hadsereg nem tehető ki. A német
                  katonát feláldozzuk a Haza oltárán, ha kell, de nevetségessé tenni nem
                  hagyjuk.</p>
					<p>A szombaton aláírt angol-német fegyverszüneti szerződés lehetővé teszi, hogy a
                  kampányban egyedüli vesztesnek mondható angol hadügyi- és külpolitika számot
                  vessen a felelősséggel, amellyel a brit birodalom világpolitikai jelentőségének
                  tartozik és ha mással nem, népszavazással döntse el: kocatúristákat, vagy
                  fegyelmezett hadsereget, - gyilkos fegyvereket, vagy parfőmöt állít-e szembe
                  követeléseinkkel, - amelyektől a német nép és kormány sürgető igazának tudatában
                  nem fog tágítani. Számunkra sem felemelő tudat, hogy komoly faktorok helyett
                  ajándékozási lázban őrjöngő betegek bírálják-e el javaslatainkat.</p>
					<p>Egyébként londoni hadosztályaink kiheverték a gázmérgezést és sajnálkozva,
                  bosszúért lihegve gondolnak vissza a történtekre.</p>
					<p>*</p>
					<p>Közben tömeges lemondások és állandó komplikációk után ismét Whinborg lett az
                  angol hadügyminiszter, aki december tizenhetedikén tíz centiméter magas, csillogó
                  karácsonyfát küldött Von der Brantt német miniszterelnöknek. A németek
                  felháborodva fogadták ezt a különleges gesztust. Hová jut a világ - dörögték a
                  vezércikkek, ha a felelős diplomácia ilyen laszcivitást és ilyen temperamentumot
                  enged felburjánozni a nemzetközi érintkezés terén?! A formák elolvadtak, de a
                  puskacsövek kemények még. Genfben arattak a karikatúristák.</p>
					<p>Ez volt a helyzet a dalmát háború kitörése előtti napon. Whinborg hadügyminiszter
                  kezelés alatt állt s napról-napra többet nyert vissza régi tulajdonságaiból.</p>
					<p> Időrendben a következő történt. A Népszövetség XXVII. albizottsága október
                  negyedikén kimondotta, hogy Vencelli- és Pa-Fr-Gecsj hegyek, valamint a Lisz folyó
                  között elterülő földdarab huszonhetedikén éjjel tizenkét órától kezdve önálló
                  államnak tekintendő s Lavandola néven a Népszövetség XI-ik B. bizottságának
                  oltalma alatt áll.</p>
					<p>Lavandola állam kétszázegy lakósa fáklyásmenettel ünnepelte a huszonhetediki
                  éjszakát s nemzeti ünneppé nyilvánította. A nép között még egészen langyos
                  térképeket árusítottak, amelynek hátlapján az új nemzeti himnusz volt
                  olvasható.</p>
					<p>Ökörsütéssel egybekötött népszámlálás következett, majd még az éjszaka folyamán
                  megalakult a kormány. A kormány felruházta magát a cárválasztás jogával és
                  azonnal megválasztotta cárnak I. Lorenzot, aki ezen a néven azóta is uralkodik.
                  Amint a cárt cárnak kikiáltották, a cár visszavonult termeibe s kinevezte a
                  kormány tagjait. A kormány azonnal tisztelgett előtte s a cár megköszönte
                  alattvalói hűségüket, miközben a főtérről a nép üdvrivalgása hallatszott fel.</p>
					<p>Kora délelőtt megjelentek az európai hatalmak követei és átnyujtották
                  megbízólevelüket I. Lorenzónak. Valamivel később érkezett Cheeslehurst amerikai
                  követ, akivel a cár hosszasan elbeszélgetett a demokráciáról.</p>
					<p>*</p>
					<p>Néhány hét mulva a Népszövetség titkárságához befutott az északi államok kollektív
                  jegyzéke, amelyben tiltakoznak a Lavandolát illető határozat ellen és kijelentik,
                  hogy Lavandola önállóságát nem ismerik el, mert az az Egyes Alkotmányokat
                  Felülvizsgáló És Ellenőrző Bergeni Megállapodás tizenhetedik cikkelyébe ütközik.
                  Ugyanis: a lavandolai kormánynak addig nincs joga államfőt választani, amíg az
                  államfő ki nem nevezte a kormány tagjait. Viszont az államfőnek addig nincs joga
                  kinevezni a kormány tagjait, amíg a kormány az államfőt meg nem választotta. Az
                  északi államok képviselői tehát visszavonják képviselőiket Lavandola fővárosából,
                  a hasonnevű Lavandolából s mindaddig nem fognak képviselőt küldeni a Népszövetség
                  üléseire, amíg a fenti jogsérelem orvoslást nem nyer.</p>
					<p>A Népszövetség bizottságot delegált az ügy kivizsgálására. Közben november lett és
                  I. Lorenzo immár sérelmesnek találta az északi államok eljárását, - amelynek
                  értelmében a dán Menetjegyiroda például n e m adott ki Lavandolába szóló jegyeket
                  - és népszavazást rendelt el annak eldöntésére, hogy legyen-e háború vagy sem?</p>
					<p>A népszavazás Európa legnagyobb megdöbbenésére bebizonyította, hogy Lavandola
                  lakósainak legnagyobb része - mintegy százhetven ember - háborúpárti.</p>
					<p>Nyüsemin tábornagy és Ksiaplev külügyminiszter, akit a Balkán eszének neveztek
                  Genfben - huszonegyedikén éjjel Párizsba utaztak. Másnap reggel közölték a lapok,
                  hogy a Népszövetség azonnali leszerelést kíván Nyüsemin tábornoktól, aki
                  telefonon beszélt kormányával és elrendelte, hogy a hetven éven felüli, de káplári
                  rangon aluli katonákat azonnal szabadságolják, viszont a hadsereg többi részét
                  vonják össze a dalmát határon, tekintve, hogy Svédország titokban mozgósított és
                  a nagyhatalmak minden szimpátiája Lavandola mellett áll.</p>
					<p> A szomszédos államok vezetői sürgős konferenciára ültek össze Chamonixban. Az
                  olasz flotta Pola előtt gyakorlatozott. Vad tempóban követték egymást ultimátumok,
                  pásztorlevelek, bojkottok, mozgósítások és nagykövetek oda- és elutazásai.
                  Ugyanekkor pedig a világpolitika középpontjában, a brit szigeteken egymást
                  követték a robbanások, az emberek egyrésze ZU3-gáz gyártását, másrésze a
                  németekkel szembeni megtorlást követelt.</p>
					<p>MacLane miniszterelnök karácsonyi ingyenvásárokat rendezett a kaszárnyák
                  valamennyiében. A francia nagykövet, Dupaton, a Downing Street közepén, főbelőtte
                  magát. Közben lázas fegyverkezés folyt, - mint 1914 előtt. 1936-ban, 1942-ben és
                  1949-ben! - amelyet Philippe Brandan, - immár Lord Mattogail-Brandan Philippe -
                  irányított.</p>
					<p>Ezekben a napokban a kontinens minden pontján beszüntették már a Gamma-gáz
                  titokban történő előállítását, - fegyverek zörögtek s az utolsó háború győztesei
                  ordítva rázták öklüket a fegyvertelenek felé. Feltámadt a farkas és a bárány
                  meséje. Egy napon egy csöndes amerikai úr szállt partra Southamptomban. Szivar
                  lógott a szájából, amit talán még odaát gyujtott meg s aztán hagyta elaludni.</p>
					<p>Mr. Rapier gumicipőfűzőt viselt, hogy megtakarítsa a ki- és befűzés fáradalmait.
                  Ugyanígy volt az irodalommal is: semmit sem olvasott, nehogy kételyei támadjanak,
                  hogy két könyv közül melyik az igazi. Látott egy példát maga előtt: a gazdag
                  O’Connel esetét, aki negyvenhatesztendős korában könyveket kezdett olvasni és
                  aztán halála napjáig képtelen volt abbahagyni az olvasást. Rájött, hogy egyre több
                  hiányt fedez fel önmagában.</p>
					<p>Mr. Forest Rapier a gyakorlat embere volt és ha az üzleti lehetőségek olyan
                  irányban nyíltak meg, hogy az olvasást is szükségessé tették, akkor Rapier
                  olvasott.</p>
					<p>Három hónapja tehát naponta olvasott tíz európai ujságot. Alaposan kiolvasta őket
                  s így nem lehetett tudni, hogy tulajdonképpen mi az, ami érdekli őt. Karácsony
                  előtt szállt hajóra és bár nem mutatta, erősen felcsigázott várakozásokkal szállt
                  a partra.</p>
					<p>A hajón megismerkedett egy hölggyel, akit spanyol származásúnak is gondolhatott.
                  Senki sem tudja, hogy áll Rapier a nőkkel. Nem voltak hangos nőügyei és nem
                  követett el bolondságokat nők miatt. Tudott fiatal nőket érdeklődéssel szemlélni
                  és értett ahhoz, hogy lenyomja az árakat. De tény, hogy Virginia Tafft szebb volt
                  az eddig látott nők valamennyiénél és foglalkozása - és személye is - azonos volt
                  Giulia Titti grófnővel. Csak a neve nem volt azonos tehát.</p>
					<p>Szép volt, amikor a nyugvószékben ült s félbalról a tenger vöröslött mögötte. Szép
                  volt, amikor cocktailt ivott s a matt selyem megfeszült, a magas bárszéken ülve,
                  derekán és egyebütt. Szép volt, amikor táncolt: Rapier megállapíthatta ezt mert
                  mindig másokkal táncolt, ő csak nézte. Puskapor folyik az ereiben, állapította meg
                  kissé bárdolatlanul Rapier s végül is majdnem akarata ellenére, megismerkedett a
                  nővel.</p>
					<p>Néhányszor együtt ittak, de egyikükre sem hatott különösképen az ital. Rapier
                  gondosan ügyelt rá, hogy semmiféle találkozót ne beszéljenek meg s a hajón töltött
                  utolsó nap úgy telt el, hogy még messziről sem látták egymást.</p>
					<p>A megérkezés napján Rapier, anélkül, hogy a nehéz autóutat kipihente volna, néhány
                  gyors ügyét intézte el s beült a Milan halljába. Londonnak ezen a részén sohase
                  látszott meg az emberek viselkedésén, hogy más is van a világon, mint szórakozás
                  és üzlet. De ezúttal zavarodottak és kényszeredettek voltak. Rapier kíváncsian
                  nézett körül és megpillantotta Virginia Tafft csinos pofikáját, tíz lábnyira tőle,
                  egy hatalmas karosszékben.</p>
					<p>Odament hozzá, és meghivta vacsorára. Bifsztek a la Pemlico és sok whisky után
                  végre megoldódott Rapier nyelve és elmondta, hogy ő az amerikai kormány kiküldötte
                  és a gamma-gáz ügyében jött át a Szigetre. Titkos megbízólevélről és
                  instrukciókról is tett néhány homályos célzást.</p>
					<p>Nemsokára Virginia mégis feladta a harcot a mértéktelenül fogyasztott alkohollal
                  szemben s szép szemei elkezdtek keresztbe állani.</p>
					<p>- Vigyen fel a szobámba - gügyögte Rapier fülébe - mert szédülök.</p>
					<p>Rapier, nyilván tévedésből, a saját szobájába vezette fel Virginiát, lefektette a
                  diványra és egy percre kiment. Amikor, hirtelen visszatért, Virginia a szoba
                  közepén állott és összehúzott szemekkel nézett a sarokba, ahol egy nagy
                  utazóbőrönd állott. Teljesen józannak látszott.</p>
					<p>- Ki akartam menni - dadogta a nő - de nem tudom hova és nem tudtam kimenni.</p>
					<p>- Te átkozott kém - suttogta Rapier és megszorította a lány karját, hogy az
                  felszisszent - mit gondolsz, kivel van dolgod?!</p>
					<p>Azzal kicibálta a folyosóra és ledobta a lépcsőn.</p>
					<p>Visszament, bizonyos elégedettséggel az arcán. Leült a divány szélére és sziszegve
                  dörzsölgette a lábszárait. Ez jólesett, egész napi járkálás után. Hirtelen óriási
                  dörrenést hallott. De senki sem mozdult és az uccán sem álltak meg az emberek.</p>
					<p>Rapier kiköpött az ablakon és lefeküdt. Sir Philippe Brandant a Milan halljában
                  agyonlőtte egy szelidítőgáz-párti volt katona. De Rapier nem volt kiváncsi a
                  dörrenés okára; elaludt.</p>
					<p> Ebben az időiben, mint említettem, riportjaim már nem jutottak el az Államokba.
                  Nem is írtam riportokat; csak ötletszerű feljegyzéseket. De ha Chikagóban ráértek
                  volna Európával törődni, az Ostrowsky-étterem csaposa azt kérdezte volna:</p>
					<p>- Megértem az európai háborút, csak azt nem értem, miért pont Lavandola miatt
                  akarják felfordítani a szekeret?</p>
					<p>A Szentszövetség csupán egyben különbözik a későbbi Népszövetségtől. A
                  Szentszövetség Napoleon ellen alakult, a Népszövetség azonban önmaga ellen. A
                  Népszövetségnek nincsenek kifejezhető céljai. Gyermekkoromban volt egy eredeti
                  játékdobozom, aminek fenekén fémgolyó volt. Ha a dobozt mozgatták, a golyó
                  ide-oda gurult. Gyakran kérdeztem magamtól: mi értelme van mozgatni a dobozt?!
                  Amikor földrengés jön, úgyis megmozdul; ezt semmi erővel megakadályozni nem
                  tudom.</p>
					<p>Csakhogy Európát nem szabad egy chikagói csaposlegény szemén át nézni. Itt
                  rengeteg finom árnyalat van. Lehetetlen Európát két táborra osztani; háború pedig
                  csak akkor törhet ki, ha két front áll egymással szemközt. Három már sok. Már
                  pedig Európában a következő árnyalatok állnak egymással szemben:</p>
					<p>Demokraták, fascisták, szélsőjobboldaliak, mérsékelt jobboldaliak,
                  fehérterroristák, vörösterroristák. Az 1939-es Kongresszus Alapján Álló
                  Szindikalisták, Iparreformpártiak, vörösök, liberálisok, centrumpártiak,
                  pánszlávok, pángermánok, blokkisták, antiblokkisták, Európai Egyesült
                  Államok-pártiak, humanisták, relacionalisták, frankofilok, marxisták,
                  antiintellektualisták, militaristák, pacifisták, katolikusok, reformátusok,
                  luteránusok, szombatosok, baptisták, zsidók, hegeliánusok, materialisták,
                  anarchisták, pravoszlávok, anglikánok, szabadkőművesek és újevangélisták. Igen
                  nehéz itt két egységes világnézeti frontot alakítani, annál is inkább, mert
                  csupán egytizedét soroltam fel az előforduló variánsoknak. Sokkal célszerűbb volna
                  Európa lakosainak számából faktoriálisok segítségével megalkotni a lehetséges
                  variációkat.</p>
					<p>Ami a politikai egységet illeti...</p>
					<p>Németország egyetért Japán kolonizációs törekvéseivel, nem ért egyet Japán
                  exportpolitikájával; egyetért Angliával a svéd-, nem ért egyet a nyugatafrikai
                  kérdésben. Anglia helyesli Franciaország népszövetségi politikáját, elítéli
                  belpolitikáját; előmozdítja az Abessziniai Elégedetlenek Pártjának működését,
                  súlyosan nehezményezi azonban, hogy Olaszország előmozdítja az egyiptomi Független
                  Nacionalista Párt működését, Franciaország kormányának 14 tagja tizennégyféle
                  külpolitikai állásfoglalás híve. Lengyelország megnemtámadási egyezményt kötött
                  Oroszországgal, amelynek 7. paragrafusa értelmében köteles vitás esetben
                  megtámadni Németországot, amellyel megnemtámadási egyezményt kötött, amelynek
                  éle Oroszország ellen irányul.</p>
					<p>Ilyen körülmények között az európai helyzet nem nyujtott reményt arra, hogy az
                  érdekeket két részre lehessen osztani s így a megoldatlan gazdasági és politikai
                  problémákat háború oldja végre meg. (Mi más?!...) Ezért látszott úgy, hogy
                  Lavandola ügye kapóra jön.</p>
					<p>Mert Lavandola ügye talán végre két részre oszthatja Európát. A Népszövetség
                  kényszerhelyzetben volt. Lavandola önállóságát ki kellett mondani. Lavandola
                  eddig Dalmáciának egy kicsiny része volt. A dalmát népszavazás Lavandola
                  önállósága ellen döntött. Olaszország k ö v e t e l t e Lavandola önállósítását. A
                  Népszövetségnek választani kellett Dalmácia és Olaszország között és
                  természetesen, Olaszországot választotta, mint egyik legrégibb tagállamát, amely
                  huszonnégy óra alatt elsöpörhette Svájcot és a Népszövetséget a Föld színéről.</p>
					<p> Egy nem éppen hideg, koratéli estén érkeztem a lavandol fővárosba, Lavandolába.
                  Az állomásépület előtt egyetlen bérkocsi várakozott s hosszú, kanyargó úton
                  döcögött végig velem. A szállónak - Hotel Brfomani - három szobája volt, amelyek
                  közül mindegyikben nyüzsgött a poloska, de skorpió, a portás esküje szerint - csak
                  kettőben volt.</p>
					<p>A tél olyan itt, mint északon a viharos tavasz. Esett az eső és végigfolyt az
                  ablaküvegen. Kinéztem a főtérre, amelyet egyemeletes házak szegélyeztek. Feltűnt,
                  hogy minden felírás és cégtábla új volt. A függetlenség első napjaiban minden
                  felírást lavandol nyelvűre cseréltek ki. Három ember ácsorgott a főtéren, az egyik
                  kalapját tartotta maga fölé esernyőnek; a másik kettő vitatkozott.</p>
					<p>Meglehetősen egyedül éreztem magam ezen a helyen; de elhatároztam, hogy
                  meginterjúolom a cárt; én leszek az első ujságíró, akinek ez sikerülni fog. A
                  Daily Herald vagyont igért ezért. Azonkívül pedig a genfi amerikai kiküldöttet is
                  formálnom kell itteni benyomásaimról.</p>
					<p>Le akartam feküdni, mert késő este volt, de az ágyra pillantottam s minden
                  álmosságom eltűnt.</p>
					<p>Felöltőmbe bújtam s lementem a főtérre. Egyszer csak elállt az eső s a levegő,
                  csodálatosképpen, ákácillattal telt meg. A Subari-hegy sziklái lenyúltak a
                  keskeny sikátorok közé s az árkokban rohant lefelé a sok kis, vad hegyi patak. A
                  párás levegő könnyebbé vált. Néhány percnyi séta után eljutottam a Gufr Peik elé;
                  ez volt Lavandola kaszárnyája. Elsősorban katonai állam lévén, a kétszázegy lakos
                  közül száztíz katona. Hatalmas, fehér épület volt a Gufr Peik, amely nagyobb
                  területet foglalt el egymagában, mint a város többi épületei összesen. A hatalmas
                  kapu előtt őrszem állt, faköpenyeg alatt.</p>
					<p>A komor, nedves falak mentén, tovább sétáltam a csakhamar elhagytam a kaszárnyát.
                  Sziklás, kanyargó hegyi ösvényen haladtam, amely alig észrevehetően emelkedett. A
                  Pa-Fr-Gecsj hegység felől vízpára és korhadt fa illata hömpölygött lefelé.
                  Hatalmas, szürkésbarna síkok zárták el a kilátást. Mintegy húsz perce sétáltam
                  kényelmesen; és örömmel konstatáltam, hogy étvágyam megjött.</p>
					<p>Egy fordulónál megtorpantam. Hatalmas fenyők közt apró faház állt és egyszerre
                  csak szuronypár meredezett előttem.</p>
					<p>- Kuli mastrfa! - kiáltott rám egy katona, aki pipacsszínű nadrágot és sárga
                  zubbonyt viselt. Hosszas magyarázkodás kezdődött, amelynek eredményeképpen
                  kiderült, hogy ez a határ. Miután útlevelem a szállóban hagytam, vissza kellett
                  fordulnom.</p>
					<p>*</p>
					<p>Mulatóhely is volt Lavandolában, de csak másodosztályú. Itt még az este
                  megismerkedtem a Küzj nevű nemzeti étellel, amely bárányvérben főtt
                  lóhúsdarabokból áll s a Pi nevű itallal, amely erősebb, mint az izlandi
                  pálinka.</p>
					<p>Néhány órán át elszórakoztam egy igen fiatal nővel, aki feketére festette a fogait
                  és időnkint felemelte a szoknyáját, ami meggyőzött arról, hogy nem szégyenlős
                  természetű és viszont a fehérnemű viselését fölösleges elővigyázatnak tartja. A
                  lámpában, amely a mennyezetről lógott, karbid égett és ezért büdös volt.
                  Szerencsémre éjféltájban megérkezett az angol konzul, Mr. Fitthall, akitől sok
                  érdekes és fontos részletet tudtam meg Lavandoláról.</p>
				</div>
				<div type="chapter">
					<head>
                  Letartóztatnak.
               </head>
					<p>Mr. Fitthall vérbeli angol klubszónok volt, aki kellő és hatásos szüneteket
                  iktatott előadásába s e szüneteket “Pi”- és whisky-ivással töltötte ki. Megtudtam
                  tőle, hogy a lavandolai viszonyok sok tekintetben azonosok más, nagyobb európai
                  államok belviszonyaival.</p>
					<p>A lavandol honvédelem megalkotója s a hadsereg legfőbb vezetője Nyüsemin tábornok,
                  aki Ksiaplev külügyminiszterrel egyetemben a cárt is kézben tartja. Befolyásuk
                  végtelen nagy; ők teremtették meg azokat a kapcsolatokat, amelyeknek
                  végeredményben az állam megalakulása köszönhető. Sikerült államkölcsönt
                  szerezniök, amely elég magas volt - 250.000 L, - ahhoz, hogy a szükséges
                  beruházások s a népoktatás problémáit megoldja.</p>
					<p>A cár a Subari-hegy déli lejtőjén épült kastélyban lakik, amelyet a lakósság
                  számához képest óriási, 25 főnyi testőrség őriz éjjel-nappal.</p>
					<p>A lakosság nagy része burhonita. Burhon pátriárka volt az, aki 1907-ben
                  megjósolta, hogy Lavandola önálló állam lesz s akit ezért keresztre
                  feszítettek.</p>
					<p>A lavandolai parlamentnek tizennégy tagja van. Mindenkori elnök a cár maga. Hat
                  miniszter és hét képviselő van; a földmívelők, katonák, stb. képviselői.</p>
					<p>Az országban egyetlen párt van, az antiszemita-párt, amely még akkor alakult,
                  amikor a jelenlegi fővárosnak tizenhét zsidóvallású lakosa volt. Ma már csak egy
                  van, azt is maga I. Lorenzo hozatta az országba, az antiszemita-vezérek kérésére.
                  Ezt a zsidót Klein Márknak nevezték, fűszerüzlete volt s egyben önmagát képviselte
                  a parlamentben.</p>
					<p>Fitthall elmondotta, hogy a lavandol nép igen fejlett politikai érzékkel
                  rendelkezik, amit az is mutat, hogy nem múlik el hét tüntetések és népgyűlések
                  nélkül. Előfordult, hogy maga a cár is résztvett ilyenen és a saját kormánya ellen
                  nyilatkozott.</p>
					<p>Minden népgyűlés után beverik Klein Márk ablakait és Ruskapl rendőrminiszter
                  másnap államköltségen új ablakokat vágat Klein Márk kirakataiba, hogy legyen mit
                  beverni. Az üzletét ilyen tüntetések alkalmával megjelölik:</p>
					<p>- U f r a v h n y ü g a c z i z r i k! - felírással látják el, ami azt jelenti,
                  hogy ne vásárolj zsidónál. A humánus érzésű angol olvasó megnyugtatására közlöm
                  azonban, hogy lévén ez az egyetlen fűszerüzlet Lavandolában, végül mégis ott
                  vásárolnak. Sőt. Előfordult, hogy Márk igen elkeseredett az állandó tüntetések
                  miatt és bezárta az üzletét. Egy hétig nem lehetett sót kapni Lavandolában.</p>
					<p>Fitthall lefordította nekem a G i z g a p N y u r l legújabb számának vezércikkét,
                  amely a lavandolai zsidókérdésről közölt érdekes elmefuttatást.</p>
					<p>- A lavandolai zsidóság - írta ez a szélsőséges lap - valóságos állam az államban.
                  Mert míg a lakosság többi része állandó széthúzások közt sinylődik, addig a
                  zsidóság egységes. E véleményünkben nem ingathat meg az a tény, hogy egyetlen
                  zsidó él csak közöttünk.</p>
					<p>Ksiaplev, aki nem tagadhatja, hogy a nyugati liberalizmusok emlőjén nevelkedett,
                  egyízben már hozzá akart járulni ahhoz, hogy Klein eltávozzék az országból.
                  Szerencsére résen voltunk. Hallottuk Klein legutóbbi interpellációját, amelyben
                  azt ajánlja: járuljon hozzá a parlament 1 zsidó nőnek bevándorlásához. Átlátunk a
                  szitán! Klein Márk meg akar nősülni! Jellemző, hogy a parlament 13:1 arányban
                  leszavazta...</p>
					<p>Fitthall elmondotta, hogy ezután Klein azt ajánlotta, hogy zsidó ember feleségül
                  vehessen burhonita nőt; de ezt is leszavazták. Ilyenformán Márk továbbra is
                  önmagára van utalva.</p>
					<p>- A cárhoz nehéz lesz bejutnia - vélte Fitthall - de én is rajta leszek, hogy
                  sikerüljön.</p>
					<p>Már hajnalodott, amikor elváltunk a bár előtt. Hideg szél fújt; bal fülem fájni
                  kezdett. Elindultam a szálló felé.</p>
					<p> Még nem értem el odáig, amikor őrjárat jött szemben velem. Két szuronyos katona
                  volt, a már említett piros és sárga egyenruhában. Amikor már csak egy lépésnyire
                  voltak tőlem, mind a kettő kiköpött. Természetesen óvakodtam viszonozni ezt az
                  inzultust. Ekkor az egyik megfogta a karomat és újra kiköpött. Vállat vontam.
                  Ekkor kiabálni kezdtek, megbilincseltek s a börtönbe vittek.</p>
					<p>A börtön vastagfalú, alacsony épület volt, egyetlen nagy helyiséggel. Tetején fű
                  nőtt, vasrácsos ablakain befútt a szél. Kilenc rab volt itt, mint utólag
                  megtudtam, mind gyanús külföldiek. A legtöbbje bocskort és turbánt viselt, de volt
                  köztük kecskebundás is. Amikor megláttak, kiköptek maguk elé és ebből megtudtam,
                  hogy ez itt a nemzeti köszöntés.</p>
					<p>Délben egy alacsony, fekete emberke látogatott meg: dr. Filgrams Pur, az egyetlen
                  lavandolai ügyvéd, és egyben igazságügyminiszter. Ő fog védeni s mint legfőbb
                  bíró, az ítéletet is ő mondja ki felettem. Beszélt valamit angolul s én
                  elmagyaráztam neki mi történt.</p>
					<p>- Rendben van - felelte - nem nagy dolog az egész; csakhogy a mi törvényeink
                  szerint minden évben kétszer van tárgyalás csupán; a legközelebbi öt hónap mulva
                  lesz, addig vizsgálati fogságban kell maradnia.</p>
					<p>- De nekem négy nap mulva Genfben kell lennem! - kiáltottam - holnap pedig a cár
                  fogad...</p>
					<p>- A cár?! - kérdezte megilletődve. - Nos, majd gondolkozom, mit tehetünk...</p>
					<p>- Forduljon Mr. Fitthallhoz - kiáltottam és mérgemben utánaköptem, ami
                  szemmelláthatóan jólesett neki.</p>
					<p>Volt a börtönben, egy cigánykülsejű ember, akit két évre ítéltek, mert ostornyelet
                  lopott Kleintől. Az ilyesmit nem szokták szigorúan venni, de aki zsidótól lop, az
                  súlyosabb büntetést kap. Hogy miért, nem tudom; nyilván nem csak vásárolni
                  dehonesztáló zsidótól, de lopni is.</p>
					<p>Délután ismét eljött dr. Filgrams és kivezetett a börtönből.</p>
					<p>Autóba ültünk.</p>
					<p>- A cár őfelsége várja önt, - mondta szeretetreméltóan. - A beszélgetés nem
                  tarthat tovább, mint harminc percig. Amikor őfelsége szine elé lép, vegye le
                  kalapját; ez nálunk így szokás.</p>
					<p>- Nálunk is, - nyugtattam meg. - Egyéb instrukció nincs?!</p>
					<p>- Ne kérdezzen semmit, amíg a cár fel nem jogosítja erre. Amivel kínálják, fogadja
                  el.</p>
					<p>Néhány perc mulva megálltunk a nagy, tornyos épület előtt s szúronyos katonák
                  sorfala közt felmentünk a márvány lépcsőkön. A leggyönyörűbb fekete márvány
                  síkokon lépkedtünk, amelyek azonban tele voltak dobálva narancs- és
                  banánhéjjal.</p>
					<p>Hatalmas, márványoszlopos teremben álltunk meg; szökőkutak csorogtak mindenfelé! A
                  miniszter tapsolt. De nem jött senki. Ekkor vállat vont.</p>
					<p>- Menjen arra előre - mondta végül - és az oszlopok közt meg fogja látni a
                  királyt. Akkor menjen oda és hajoljon meg háromszor.</p>
					<p>Ő ellenben megfordult és elment. Az oszlopok közt sokáig tévelyegve, végül is
                  megpillantottam egy másik, kisebb és még díszesebb teremben, a cárt, amint
                  márvány trónuson ült, feleségeitől körülvéve.</p>
					<p>Háromszor meghajoltam s őfelsége kegyesen intett, hogy foglaljak helyet lábainál,
                  amelyek egy langyos, jóillatú vízzel tele ezüst lavórban nyugodtak.</p>
					<p>I. Lorenzo háreme sok tekintetben emlékeztet a régi, török háremekre. A hölgyek
                  arcát sűrű, fekete fátyol takarta, testüket azonban semmi. Igen bölcs
                  berendezkedésnek találtam ezt; mert hiszen a nő arca az, ami egyéni és elsősorban
                  az egyéniséget kell óvni tisztátalan szemek elől!</p>
					<p>A hölgyek édesen csicseregtek és játszadoztak és meg kell vallanom, eleinte nem is
                  gondoltam az interjúra; azt a karcsú és virgonc hölgyet figyeltem, aki egy
                  szökőkútra ült s a könnyei folytak a nevetéstől.</p>
					<p>- Nos - mondta a cár kifogástalan angol kiejtéssel - mit akar tudni, Mr.
                  Millard?!</p>
					<p>- Felség, - feleltem - valószinűnek tartja-e, hogy Lavandola önállóságának
                  elismerése európai háborúra fog vezetni?!</p>
					<p>- Nem tartom valószinűnek, - felelte a cár - egészen bizonyosnak tartom! Lavandola
                  azonban meg fogja tudni védelmezni határait.</p>
					<p>- Felséged elítélendőnek tartja a mérges gázok használatát?</p>
					<p>- Elítélendőnek tartom. Azért van a Népszövetség, hogy elítélje. És azért vagyunk
                  mi, hogy használjuk.</p>
					<p>Ekkor kiemelte lábait az ezüst lavorból s megengedte nekem, hogy megtörölgessem
                  őket, a márványkockán heverő kendő segítségével.</p>
					<p>- Még egy kérdést, felség! Mi történne, ha e szép hölgyek egyike levenné az
                  álarcát?!</p>
					<p>- Megölném a hölgyet és önt is, kedves Millard.</p>
					<p>Ekkor ismét háromszor meghajoltam felé. A cár dedikált fényképét ajándékozta
                  nekem, amely azonban n e m családi körben ábrázolja, sajnos.</p>
					<p>Dr. Filgrams Pur az autóban várt. Egyenesen az itteni postahivatalhoz hajtattam,
                  ahonnan leadtam az interjút Londonnak. Mint később kiderült, nem az én szövegemet
                  továbbították, hanem egészen mást; Filgrams rendelkezése szerint. De ez már nem is
                  bizonyult lényegesnek.</p>
				</div>
				<div type="chapter">
					<head>
               Támadás Lavandola ellen.
               </head>
					<p>Egy éjszakát mégis a Hotel Brfomani ágyában kellett töltenem s hogy nem a l v á s
                  s a l töltöttem, azt mondanom sem kell. Még lefekvés előtt csöngettem a
                  szobapincérnek, de nem jött. Éjfél után, amikor már csaknem elálmosodtam, -
                  kopogtak. A szobapincér volt, aki, mint mondotta, csak most értesült valakitől
                  arról hogy csöngettem.</p>
					<p>Mondtam neki, hogy nem tudok aludni és félek, hogy a karbidlámpa kiég; szerezzen
                  valami idegcsillapító port.</p>
					<p>Elment s én hátrahanyatlottam az ágyon. Szinte látomásszerű élénkséggel értettem
                  meg hirtelen, hogy mennyire egyedül vagyok; mert az emberek gazdasági és
                  világnézeti marakodása hidegen hagy. Ez a lényeg! aki nem képes teljes szívvel
                  résztvenni a marakodásban, az kívül áll az emberi társadalmon. Másszóval undor
                  fogott el. Ha a jövőre gondoltam, apokaliptikus zürzavart kellett várnom.
                  Vajjon, hol van valami, amiért élni érdemes?! Talán egy nő, aki iránti szerelmünk
                  mértéke az, hogy mennyit tudunk megbocsájtani neki?!! Pénz, amelynek csupán a
                  megszerzése s nem az elköltése érdekli már az embereket?!! Vallás, amely
                  tízezerféle van s elsikkad köztük az Isten, akiben hinni kellene?! Hallgassunk
                  a nacionalistákra s ahány boldogtalant boldoggá, ugyanannyi boldogot
                  boldogtalanná tettek?!! S nem ezt tették-e valamennyien?! Az öröm nyilván
                  mennyiség lett a Földön s nem örülhet mindenki! Tökéletesen kihozott a sodromból
                  Európa; de miért tette ezt önnön fiaival?! Hogyan m e r é s z e l n e k háborúról
                  beszélni; azt hiszik, a gyilkosság nagyobb bűn, mint a tömeggyilkosság?! Igen, ezt
                  hiszik. Aki tíz dollárt lop, az tolvaj; aki egymilliót, az pénzügyi géniusz.</p>
					<p>Ugy gondoltam, hogy zavaros - bár őszinte - gondolatok ezek; de nemsokára olyan
                  helyről hallottam, csaknem pontosan, a saját szavaimat, ahonnan legkevésbbé
                  vártam: az új genfi templom, a Marienkirche szószékről, Bonaventúra Da Liani apát
                  szájából.</p>
					<p>Igy hánykolódtam s odakünt hajnalodott. Este elutazom erről az átkozott helyről,
                  mert minél tovább maradok itt, annál bizonyosabb, hogy egy csepp vízben az Ember
                  minden gonoszsága megfér.</p>
					<p>A szobapincér pedig bróm helyett egy lányt hozott magával s otthagyta. Óriási
                  posztókendőbe burkolózott a lány: az asztalra telepedett s valamilyen olajos
                  magokat rágcsált. Közben félve és mégis szemtelenül tekintgetett rám: óriási
                  fekete szemeivel. Amikor látta, hogy bosszankodom, vállat vont s ettől a
                  mozdulattól leesett a kendő a vállairól; derékig meztelen volt.</p>
					<p>Ekkor lent a főtéren váratlanul kigyúltak a lámpák; hangzavar keletkezett.
                  Felöltöztem s lesiettem a térre. Egyszerre megtelt emberekkel; vad futkosás
                  vette kezdetét. Távoli búgás hallatszott. Az ég fekete volt, de egy szörnyű,
                  fényes-szürke törés látszott a szurokszínű kárpiton.</p>
					<p>Fitthall kapta el a karomat.</p>
					<p>- Hova siet?! - kiáltottam rá, de egyre fokozódott a lárma s nem értette meg. A
                  parlament épülete felé vonszolt.</p>
					<p>- Nem tudja?! - lihegett a szűk és sötét kapualj alatt. Nem tudtam. Alacsony,
                  feketefejű emberke rohant el mellettünk s felfelé szökdelt a lépcsőn. Filgrams
                  lehetett.</p>
					<p>- Görögország csatlakozott a skandináv olaszellenes blokkhoz és két legnagyobb
                  flottaegységét útnakindította, Bimina felé.</p>
					<p>- Miért?! - kérdeztem álmosan.</p>
					<p>- A görög porcellán és üvegipar legnagyobb piaca Dalmácia volt. A görög-olasz
                  ellentétek ismeretesek. Az új államalakulat, Lavandola, elzárta a kereskedelmi
                  utat a dalmát városokhoz. Görögország tönkremegy, ha az iparosai tönkremennek.
                  Viszont Olaszország nem lehet meg kellő támpont nélkül a dalmát tengerparton. A
                  görögök fel akarják használni ezeket a napokat s az olasz adriai flotta
                  távollétét...</p>
					<p>Nem kellett megmagyaráznia, mire akarják felhasználni... Mert ebben a pillanatban
                  két infernális csattanás következett egymás után. Világos lett. Kirohantunk a
                  térre. Olyan hirtelen történt a dolog, hogy szemben velünk egy ház teteje eltűnt s
                  a szobák meztelen falakkal meredeztek; egy nagy, szőrös, meztelen férfi
                  fél-öntudatlanul mászott ki az ágyból, felesége pedig vad ideggörcsökben
                  rángatózott ugyanott. Bimina halászfalú - Lavandola egyetlen kikötője - felől
                  vakító világosság emelkedett. Ujabb csattanás és fénycsóva, - a parlament dörögve
                  és ropogva omlott össze. Fitthall homlokát csak egy kő, egy éles, de kicsiny kő
                  találta s azonnal összeesett. Nem is vérzett túlságosan; lehajoltam és vizsgálni
                  kezdtem. Másfél perc mulva meghalt.</p>
					<p>Ekkor Bimina felé rohantam s láttam a sárgáslilás ködben az épülő hullámtörőket s
                  a félig-kész Admiralítást. A következő csattanás földhözvágott. Dörgött, búgott,
                  ropogott, harsant a Bimina előtt álló két cirkáló ágyúparkja. Egy időre
                  elvesztettem eszméletemet.</p>
					<p>*</p>
					<p>Fáztam. Kinyitottam a szemeimet és világos volt: természetes szürkület.
                  Feltápászkodva elindultam Lavandola felé; de sokáig jártam körbe és nem találtam.
                  Csak, amikor kiléptem az ecetfák közül, láttam végre, hogy a föld színével tették
                  egyenlővé. Görög katonák álltak egy kőhalom tetején s hét összekötözött lavandolai
                  lakosra tüzeltek. Ezek maradtak életben; de nem sokáig. Csaknem egyszerre esett
                  össze mind a hét; köztük volt Klein Márk is. Kómikus módon egymás karjaiba
                  dőltek.</p>
					<p>Engem is agyon akartak lőni; de tisztjeik ismerték a diplomáciai útlevél
                  jelentőségét. Délután háromkor már felszedték a horgonyt. Lavandola államból s
                  népéből semmi sem maradt, csak Nyüsemin tábornok és Ksiaplev külügyminiszter,
                  akiket Genfben ért a borzalmas híradás. Ott álltam Lavandola hült helyén; hideg
                  szürkeségben; a szél vadul fútt és félreismerhetetlenül vérszagú volt...</p>
					<p>*</p>
					<p>Három és fél órai hegymászás után mindenemből kifosztva értem Zorra nagyközségbe,
                  amely már dalmát területen van s ahonnan megsürgönyözhettem a történteket. Innen
                  egy autófuvarozó a fővárosba vitt, ahol ruhát és pénzt kaptam a követségen.</p>
					<p>Megtudtam, hogy híradásommal elkéstem már s a két görög cirkáló, amelynek
                  legénysége meghódította Lavandolát, nem tudott befutni Salonikiba, mert az olasz
                  flotta előbb futott be oda; Athént porrá lőtték, Salonikit megszállták s a
                  bosszúhadjárat további eredményeit óráról-órára közli a világsajtó.</p>
					<p>Miközben a szálló halljában ácsorogtam, kilenc olasz kétfedelű üldözőbe vette a
                  menekülő lakosságot Pyreus és Athén között. Míg az emeletre felértem, kétszázezer
                  ember pusztult el légi- és tengeri harcokban; köztük olaszok is, bőségesen. És
                  félóra mulva mégis elnyomott az álom, amelyre nagy szükségem volt már. A lepedő
                  fehér és lágy volt, a szoba meleg; odakünt szakadt az eső, bent a légfűtés
                  duruzsolt. Egy kép a szembenlevő falon Beethovent ábrázolta. Már félálomban a
                  Cis-moll szonáta első tételét hallottam, a lágyan, egyenletesen gördülő
                  triolákat... Persze, ez i s Európa volt valamikor... újra és újra felrémlett
                  fülemben az elmúlt éjszaka éles csattogása... azután ismét a lágy cis- és fis-moll
                  akkordok... és aztán fegyvert fogtak rám és én is fegyvert fogtam rájuk... már nem
                  tudom, kikre. De a puskacsövek fuvolákká változtak, az Ur intésére.</p>
				</div>
				<div type="chapter">
					<head>
                Genf.
               </head>
					<p>Az ezerkilincszázötvenkettedik év vége felé Genéve, - amelynek lakossága időközben
                  560.000 főre növekedett! - az európai politikai élet középpontja volt. Csaknem
                  száz év telt el már a vöröskereszt-egyezmény óta, amely a Háborúk Szellemét
                  először próbálta megrendszabályozni. Azóta sok minden megváltozott itt;
                  elsősorban az egyezmények hangja. Az új háborúk után, - ami egészen természetes -
                  nem igen marad sebesült. Senki se várhatta, hogy éppen a háborús technika ne
                  fejlődjék. Különösen 1941-től kezdődően - amióta a League minden tagállama állandó
                  képviselőt tartott Genfben - óriási fejlődésnek indult a város. A február elsejei,
                  u. n. Népszövetségi Bálokra Európa társadalmi elitje gyűlt össze Genfben. Amerikai
                  és japán milliomosok hihetetlen összegekért vásárolták meg a jogot, hogy az évente
                  háromszor megtartott Népszövetségi Vacsorát a világ legnevezetesebb embereivel egy
                  teremben költhessék el. A Rhone baloldalán egyre épültek a szállodák és mindegyik
                  pompásabb volt az előzőnél. Az új Békepalota, a Tower of Nations és a Hotel
                  Pamplemont bábeli pompája kellemes izgalommal töltötte el azt, aki repülőgépen
                  érkezett a város fölé. Az újjáalakított Institut Genevois “Népszövetségi Múzeum”-a
                  lehetővé tette, hogy az idegenből érkező ember órák alatt megértse, miért van
                  minden európai szépségnek és káprázatnak halálszaga.</p>
					<p>Az új bencés kolostor a Mont Blanc északkeleti oldalán akkorának látszott a város
                  felől, mint egy fehér és merev mutatóujj. Ez volt a nagyhírű Da Liani apát
                  lakóhelye, akit a világsajtó gyakran Daliani-nak írt. A Quai du Lac minden délben
                  bemutatta a világ legszebb és legelegánsabb dámáit; az urak kiszálltak a
                  tizenkéthengeres versenykocsikból s elmerengve nézték a tó változó alapszínű
                  tükrét. Ugyszólván minden nap ünnep volt; Genfet a civilizáció gyűjtőlencséjének
                  tartották, amint az évszázados semlegesség csendjében kellette magát.</p>
					<p>Ez pedig csak a multra vonatkozhatott. Mert Genf külső képéről nem lehetett többé
                  levakarni az izgékony oroszokat, akik frakkban is kezükbe fujják az orrukat és nem
                  nyugszanak, amíg ezt a szokásukat nyugaton is meg nem honosítják; ordítozó
                  délamerikaiakat, akik szavazati joguk révén dühösen védenek és támadnak
                  álláspontokat, amelyekhez semmi közük s amiket nem értenek. A genfi kávéházakban
                  százezrek életéről folyik a szó. A Pont des Bergues fejénél szerelmesek helyett
                  kémek és merénylők találkoznak. A Kémiai Intézet a bejelentett új gázokat
                  regisztrálja. Naponta átlag, kettőt jelentenek be. A Népszövetség u. n. Állandó
                  Bizottsága köteles két héten belül dönteni, hogy az új gáz gyártását
                  megengedi-e?! Ha megengedi, ez annyit tesz, hogy a gáz összetétele nyilvánossá
                  lesz, tehát minden állam gyárthatja, aminek nincs értelme: a bejelentő fél ez
                  esetben eláll a gáz előállításától. Ha azonban az Állandó Bizottság megtiltja a
                  gáz előállítását, akkor a bejelentő állam nekilát a nagybani gyártásnak.
                  Természetesen f o r m a i l a g titokban; ezt mindenki tudja, - ilyenkor a
                  reciprocitás elve érvényesül. Gyakran két olyan állam között, amelyek
                  engesztelhetetlenül rossz viszonyban állnak egymással - bámulatosan szoros
                  megegyezések létesülnek, amelyeknek az a céljuk, hogy a két állam egymással
                  szembeni fegyverkezésének zavartalanságát biztosítsák.</p>
					<p>A Saint-Gervais felett különös, gombaalakú tornyok meredeznek; óriási füstszívók
                  ezek, amelyek az égési termékeket visszaszívják a föld gyomrába. Éjjel légi
                  világítótornyok gyanánt tündökölnek.</p>
					<p>Három napja már, hogy nem vagyok ujságíró többé. Moor elnök sajátkezű levelében
                  nevezett ki az Egyesült Államok genfi követségi sajtóattaséjává s kért meg, hogy a
                  követünk által kifejtendő okokra való tekintettel f o g a d j a m el a megbízást,
                  ami sokkal nagyobb és nehezebb feladatot ró rám, semmint gondolnám.</p>
					<p>Az okok, amelyek miatt rám esett a választás - ugyanúgy okai voltak annak, hogy el
                  kellett fogadnom a feladatot. Megmondtam azonban a követnek, hogy magánéletemben
                  nem akarok feltűnő változást; főleg nem azt a diplomatikus merevséget, amelyről
                  tévesen hiszik, hogy megvéd a kémektől.</p>
					<p>Ebben a helyzetben érthető és menthető, hogy a lányról, akiről most szó lesz, még
                  hetekig azt hittem, hogy kém, vagy legalább is ujságíró. Éppen ezért váltam
                  védtelenné vele szemben, amikor kiderült, hogy egyik se.</p>
					<p>Amikor kiléptem a tóparti platánok alól s megálltam a téli napsütésben, hirtelen
                  úgy éreztem, hogy a természet szépsége elbágyaszt és úgy állok itt védtelenül a
                  világgal szemben, mint egy kisfiú. Ilyen állapotban ért a lány támadása.</p>
					<p>Keresztül sietett a Proménade-on, vékony és karcsú volt, férfias szabású zakóban,
                  hosszú nadrágban s cigarettával a szája szögletében. Eléggé gyakori típus ez
                  napjainkban; én ki nem állhatom. Évtizedekkel vagyunk túl a nemek
                  egyenrangúságának kérdésén és már gyerekkorunkban megszoktuk, hogy csaknem
                  egyformán öltözködünk. Csupán az európai nők agresszivitása az, ami ellenszenvvel
                  tölt el. Legyenek akár teljesen olyanok, mint én vagyok, én, a férfi. De én nem
                  vagyok agresszív.</p>
					<p>A lány megállt előttem; fekete szempillái alól zöldesszürke szemek pillantottak
                  rám hunyorogva.</p>
					<p>- Ne haragudjék, hogy megszólítom, - mondta franciául - de maga olyan rokonszenves
                  és erős.</p>
					<p>- Lehet - mondtam kissé elhülve, - de ez nem éppen...</p>
					<p>- Nem molesztálni akarom - folytatta fesztelenül - sajnálom, ha tolakodásnak
                  veszi. Nincs mitől félnie. Nem vagyok erőszakos; csak éppen unatkoztam.</p>
					<p>Hirtelen nagyon dühös lettem. Mi az, hogy erőszakos?!</p>
					<p>- Egy ujjammal összeroppantom a derekát - mondtam elvörösödve a méregtől - és még
                  maga nyugtat meg engem, hogy...</p>
					<p>- Nem olyan egyszerű - mondta ajkbiggyesztve - bot van nálam.</p>
					<p>- Talán ne veszekedjünk - mondtam önuralommal, - hanem menjünk tovább szépen. De
                  külön.</p>
					<p>- Nem! - mondta - maga tetszik nekem.</p>
					<p>- Fontos az, hogy így van-e? - kérdeztem; mert az embert bizalmatlanná teszi, ha
                  az uccán megszólítják. De ő, úgylátszott, számol ezzel.</p>
					<p>- Higyje el - mondta közvetlen, csevegő hangon - az ember a mai életben alig képes
                  magához való férfit találni, - ha csak a véletlen nem segíti. De akkor meg is kell
                  ragadnia a véletlent.</p>
					<p>Vállat vontam.</p>
					<p>- És mit óhajt tőlem?!</p>
					<p>- Merril a nevem.</p>
					<p>Kezetfogtunk; én is bemutatkoztam.</p>
					<p>- Merril? Ez vezeték- vagy keresztnév?</p>
					<p>- Vezeték név, természetesen. A keresztnevem Katalin, de ez nem fontos. Szívesen
                  meghívom egy teára.</p>
					<p>- Hova?!</p>
					<p>Csodálkozó pillantást vetett rám.</p>
					<p>- A lakásomra, természetesen.</p>
					<p>A tiszta, téli napsütésben könnyű volt könnyelműnek lenni. Elindultunk.</p>
					<p>- Maga bizonyosan tudja, ki vagyok - mondtam, nem túl ravaszan.</p>
					<p>- Nem, - volt a határozott válasz - fogalmam sincs róla, de nem is érdekel.</p>
					<p>- El vagyok készülve rá, hogy a lakásán kloroformos cinkosok fogadnak és
                  kikutatják a zsebeimet. De nem bánom.</p>
					<p>- Maga amerikai?</p>
					<p>- Igen.</p>
					<p>- És ilyen tapasztalatokat szerzett Európában?</p>
					<p>- Igen.</p>
					<p>- Nos, ebben az esetben ne tartson ilyesmitől. Maga tetszik nekem; nem tudok
                  valami különösen udvarolni, de talán engem se talál majd unalmasnak.</p>
					<p>Ebben a pillanatban bizonyosra vettem, hogy a prostitució egy igen elegáns és
                  szellemes, új nemével találkoztam. De amint a lakásába bevezetett, ezt a
                  feltevésemet el kellett vetnem. Kétszobás, modern lakás volt, telefónnal és
                  televizióval, rengeteg könyvvel; s egy Merril Katalin névre kiállított
                  bölcsész-doktori diplomával a falon. A nagy, aranybetűs “Diplôme” szó olyan volt,
                  mint egy színpadias méretű névjegy!</p>
					<p>Leültetett s míg a könyvei közt turkáltam, egy nikkeltámlájú rekamién üldögélve, ő
                  valahol kint szendvicseket készített és megfőzte a teát.</p>
					<p>- Bevallom - mondtam, - hogy kezdek kíváncsi lenni magára. Szeretném kikérdezni,
                  de mégis, furcsa lenne. Hiszen maga cipelt fel ide engem.</p>
					<p>- Minden felelősséget rám háríthat. De ha a közérzetét zavarja a kielégítetlen
                  kíváncsiság - kérdezhet is. Majd felelek.</p>
					<p>- Ez a maga diplomája?</p>
					<p>- Igen.</p>
					<p>- Mivel foglalkozik?</p>
					<p>- Semmivel.</p>
					<p>- Miért nem?...</p>
					<p>- Nincs értelme bármivel is foglalkozni.</p>
					<p>- Akkor miért tanult?...</p>
					<p>- Hogy tudjak.</p>
					<p>- És tud?...</p>
					<p>- Nem.</p>
					<p>- Szülei élnek?!</p>
					<p>- Apám él. Gyáros.</p>
					<p>- Ő tartja el?</p>
					<p>- Ő túl sokat keres ahhoz, hogy még én is elvegyek a társadalomtól. De mi értelme
                  van ennek a kérdezősködésnek? Tetszem magának?!</p>
					<p>- Maga nem túlságosan bölcselkedő hajlamú. Én egy régimódi férfi vagyok...</p>
					<p>- Régimódi?! Hogyan?</p>
					<p>- Régi amerikai típus. Hiszek a hivatásomban. Szeretek dolgozni. Nem szeretek
                  beszélni. Vágyom egy új romantikus korszak után.</p>
					<p>- Mi a foglalkozása?</p>
					<p>- Ujságíró voltam. Most diplomata vagyok.</p>
					<p>- Értem. Azt hitte, hogy figyelem magát és kémkedni akarok.</p>
					<p>- Lehet.</p>
					<p>- Hülyeség. Parancsoljon szendvicset.</p>
					<p>Csend volt ebben a csöndes, sima, világos lakásban. Vajjon hogyan szeretkezik ez a
                  lány, amikor mindenütt ablak van és az ablakokon nincs redőny?!</p>
					<p>- Nem kétséges?! - kérdezte összehúzott szemekkel - lehet. Mi köze hozzá?!</p>
					<p>- Legyen udvariasabb hozzám, hiszen a vendége vagyok. Maga hívott és egyelőre
                  kissé bizonytalanul érzem magam.</p>
					<p>- Fáj valamije?</p>
					<p>- Nem. Csak szokatlan ez a helyzet. Utóvégre megértem, hogy aki tetszik magának,
                  azt megszólítja az uccán. Megértem, hogy é n tetszem magának, bár nem tudom, mi a
                  fene tetszhetik rajtam bárkinek?! De hogy egy embernek, egy nőnemű embernek semmi
                  más ne legyen az életében, mint az, hogy s z a b a d...</p>
					<p>- Van az én életemben más is...</p>
					<p>- Például?!</p>
					<p>- Olvasok. Irok. Hangversenyekre, színházakba járok. És a hegyekbe is. Élvezem az
                  életet. Bizony.</p>
					<p>- Hány éves?!</p>
					<p>- Huszonnégy.</p>
					<p>- Miért visel hosszú nadrágot? Ez a divat még nem általános, hála az égnek.</p>
					<p>- Kényelmes viselni. Kényelmetlen vitatkozni róla.</p>
					<p>Felállt és egy falszekrényből Bousson Gint szedett elő. Furcsa volt, amint karcsú,
                  magas alakja a szoba egyik sarkától a másikig suhant. Két pohárkát megtöltött az
                  itallal, amitől kellemes, száraz fenyőillat terjedt szét. Künn szürkülni kezdett
                  az ég s a lakás is sötétebb lett. Talán a hatodik, vagy hetedik emeleten
                  lehettünk.</p>
					<p>- Amint így rámnéz, - mondta hirtelen és letompított hangon - úgy érzem, mintha
                  tiszta, hegyi levegő terjedne szét a szobámban és emelkednék, nem tudom, hova.</p>
					<p>- Ugyanazt érezné, - mondtam meglehetős zavarral - ha a hegykötélpálya kocsiján
                  emelkedne...</p>
					<p>- De akkor tudnám, hova.</p>
					<p>Három pohár gint ittunk le néhány perc alatt. Arra gondoltam, hogy kilenc órára a
                  követnél kell lennem, a Rapier-rel folytatandó megbeszélés miatt. Tiszta fejre van
                  szükségem. De valahogy nem vágytam rá, hogy józan legyek.</p>
					<p>- Volt már szerelmes? - kérdeztem. Hátravetette sima, rövid, fekete haját.</p>
					<p>- Nem! - válaszolta. - Vőlegényem volt, aki e n g e m szeretett.</p>
					<p>- De?...</p>
					<p>- De? Öngyilkos lett, mert utálta a háborút.</p>
					<p>- Elméletben utálta?</p>
					<p>- Mondjuk úgy, hogy félt a háborútól. Nem volt kedve készülni az életre. Azt
                  mondta: “Sokat kell nélkülözni amíg az ember elér valamit. S amikor elérte, akkor
                  lelövik.”</p>
					<p>- Mikor volt ez?</p>
					<p>- Négy évvel ezelőtt.</p>
					<p>Valami léhaság volt abban, ahogy arra gondoltam: négy évig mindenesetre várhatott
                  volna. De a fenyőpálinka léhává tett.</p>
					<p>- Az apjával nem szokott találkozni?! - kérdeztem. Katalin töltött és felém
                  nyujtotta a poharat.</p>
					<p>- Szoktam - mondta - de most már ne kérdezzen annyit.</p>
					<p>Az ablakhoz ment s kibámult rajta. Közben koromsötét volt, fénypontokkal,
                  fénycsóvákkal és fényudvarokkal. Olyan volt az este, mint a földreszállott égbolt.
                  A tó felett hideg tisztaságában csillogott a Hold. A felvonó zúgott valahol a
                  falak között.</p>
					<p>- Most el kell mennem - mondtam.</p>
					<p>Megfordult és rámemelte szürkészöld szemeit.</p>
					<p>- Azt hitem, itt marad - mondta bátortalanul.</p>
					<p>- El kell mennem - feleltem - a hivatalomba.</p>
					<p>- Okvetlenül el kell mennie?</p>
					<p>- Igen.</p>
					<p>- Jó.</p>
					<p>Az ajtóig kísért, ott kezet fogtunk.</p>
					<p>- Este mi a programja? - kérdezte.</p>
					<p>- Elmegyek egy zenés kávéházba - feleltem.</p>
					<p>- Melyikbe?</p>
					<p>- Amelyikbe akarja.</p>
					<p>- Jó. Akkor találkozzunk a télikertben.</p>
					<p>Magamban mosolyogtam ezen az egyszerű megegyezésen. Bizonyos voltam benne, hogy ő
                  sem akar tőlem többet, mint én tőle. Legalábbis akkor így éreztem. Talán csak
                  beszélgetni akarunk egymással. Az is valami.</p>
					<p>- Hánykor?! - kérdeztem.</p>
					<p>- Mindegy. Akármikor jön, ott fog találni; én egy fekete mellett órákig
                  elüldögélek.</p>
					<p>- Tizenegyre ott leszek, - mondtam. Aztán leszaladtam a rengeteg márványlépcsőn és
                  kiléptem az estébe.</p>
					<p>Egy taxi a követségre vitt. Hamar elfeledkeztem Katalinról, mert Rapier járt az
                  eszemben.</p>
				</div>
				<div type="chapter">
					<head>
                  Kétféle külpolitika.
               </head>
					<p>Rapier egy karosszékben ült, a követ íróasztalával szemben. Hatalmas szivar lógott
                  a szájában s egy hawayi dallamot dúdolt zsíros hangján.</p>
					<p>- Éppen azt meséltem - mondta Rapier, felém fordítva aszimmetrikus arcát, - hogyan
                  vágtam ki a taxiból azt a nőt, aki mint a követség gépírónője jelentkezett nálam.
                  Már hét órakor beállított, vörös haja volt és hatalmas műkebleket viselt. Volt
                  szíve elcsúnyítani magát. Én természetesen azonnal megismertem. Maga is ismeri,
                  Millard. Contessa Giulia Titti néven ismeri, de szerepelt már Virginia Tafft néven
                  is. Megbízást kapott az oroszoktól, hogy minden lépésemet figyelje.</p>
					<p>Lerázta a szivarhamut és elböffentette magát. Várta, hogy én intézzek kérdéseket
                  hozzá.</p>
					<p>- Maga nehéz fiú, Rapier, - mondtam - én pedig nem régen vagyok a diplomáciai
                  szakmában. Talán nem vagyok szerénytelen ha azt mondom, hogy hírből k ö l c s ö n
                  ö s e n ismerjük egymást. Tudom, hogy a maga embereit a szenátus leszavazta.
                  Tudom, hogy maga nagyobb hatalmat képvisel, mint az Amerikai Egyesült Államok.
                  Maga az Amerikai Egyesült Nehézipart képviseli. Tudom, hogy európai háborút akar.
                  Tudja, hogy az Elnök nem akar európai háborút. A jenkik sem akarnak európai
                  háborút. És mi a jenkiket képviseljük.</p>
					<p>Rapier elégedetten mustrált végig.</p>
					<p>- Szeretem, hogy mindent elmondott előlem. Nincs sok hozzátennivalóm.</p>
					<p>Egy piszkos zsebnaptárat húzott elő a mellénye redői közül s tempósan lapozott
                  benne.</p>
					<p>- December másodika van, - mondta. - Január hetedikén spanyol demars
                  Londonban.</p>
					<p>- Mit akar ezzel mondani?</p>
					<p>- Az európai háború elkerülhetetlen.</p>
					<p>- De ha el akarják kerülni?!</p>
					<p>- Ki akarja elkerülni?!!... Fiatalember, számunkra nincs más megoldás. A
                  japán-amerikai megegyezés alapfeltétele ez volt: egy nagyhatalomnak el kell
                  tünnie a föld színéről. Amerikának, vagy Ázsiának. Mi Európát választottuk. Európa
                  gyarmati szempontból: nagyhatalom. A nehézipar, amelyet említett, nem azért
                  forszirozza az európai háborút, mert az a pár koszos millió font és frank érdekli.
                  Hanem, mert a japán megrendelések egyik feltétele ez. Japán és Amerika megegyezett
                  a világuralmon. Ehhez az angol, német, francia, holland, belga és olasz birtokok
                  sima bekebelezése szükséges.</p>
					<p>- Elképzelhető az, hogy megtámadják a gyarmatokat?</p>
					<p>- Nem képzelhető el.</p>
					<p>- Európát...?!</p>
					<p>- Felesleges. Ezt a január hetediki spanyol demars és következményei elvégzik
                  helyettünk.</p>
					<p>- Nem hiszek abban, hogy néhányszáz millió művelt ember kedélye egyszerre érett
                  volna meg az öngyilkosságra.</p>
					<p>- Én hiszek benne, - felelte Rapier és ez a szó: “hiszek” - hátborzongatóan
                  hangzott dúzzadt ajkai közül. A követ eddig hallgatott.</p>
					<p>- Azonban tudja - szólalt meg most félszegen - hogy nekünk egyenes utasításaink
                  vannak a népszövetségi politikánkat illetően.</p>
					<p>Rapier eloltotta a szivart.</p>
					<p>- Engem nem érdekel a maguk politikája. Nem érdekel, hogy tárgyalásaikról milyen
                  szövegű kommünikét adnak ki. Önöknek módjukban áll kifelé változatlanul hirdetni
                  azt, hogy az USA elítéli a háborús készülődéseket és semmiesetre sem foglal állást
                  semmilyen konfliktusban, - az angol és francia delegátusnak azonban megsúghatják,
                  hogy az Államok igenis szívesen látnák a vitás kérdések fegyveres
                  rendezését...</p>
					<p>A követ, úgylátszik, megértette Rapiert. Én nem értettem meg.</p>
					<p>- Feltételezhető-e - kérdeztem, előredőlve a székemben - hogy Sir Donald Chairman,
                  az angol népszövetségi megbízott, komolyan vegyen olyan bíztatást, amit a “fülébe
                  súgnak?!”</p>
					<p>- Ezt ránkbízhatja, fiatal barátom! - mondta Rapier.</p>
					<p>Cigarettára gyújtottam s csak aztán feleltem erre:</p>
					<p>- Ön engem ismételten fiatalembernek és fiatal barátomnak nevezett. Ezzel nyilván
                  valamiféle fölényt akart kifejezni. Nem szeretem az efféle bízalmaskodást. Én a
                  hivatalos amerikai külpolitikát támogatom. Ha a helyzet tényleg olyan komoly, mint
                  ön mondja, akkor e r ő t e l j e s e n támogatom a hivatalos külpolitikánkat. Én
                  otthon is elleneztem a fegyverkezést. Szörnyűnek tartom, egymásra úszítani a
                  népeket.</p>
					<p>- Diplomata ön, vagy prédikátor?! - kérdezte Rapier merev szemekkel meredve
                  rám.</p>
					<p>- Ennek a megítélését magára bízom, Rapier. Maga ott volt az úszítók sorában,
                  amikor Japán a bevándorlási törvény módosításait követelte. Magának része volt
                  abban, hogy végigbombázták a csendesóceáni partokat. Maga Moore elnök fülébe
                  súgta, hogy “össze fogjuk törni a japánokat.” Nos, a japánok törtek össze minket.
                  Most azzal áll elő, hogy a japán-amerikai megegyezés alapfeltétele egy súlyos
                  európai konfliktus. Szerintem ezt el lehetett volna kerülni. Egyik konfliktus a
                  másikat szüli. Én az Elnököt szolgálom és nem magát. Megértette?!</p>
					<p>A követ gyámoltalan arcot vágott.</p>
					<p>- De Millard, - mondta - Mr. Rapier világosabban látja a helyzetet...</p>
					<p>- Amennyiben önt meggyőzte Rapier, kövesse az utasításait. Lehet, hogy kap egy
                  millió dollárt, nem tudom. De én, ha szükség lesz rá, Londonba utazom és fel fogom
                  világosítani az embereket ott.</p>
					<p>- Azt ajánlom - mondta Rapier - hogy a további megbeszélésekből zárjuk ki Mr.
                  Millardot.</p>
					<p>A követ tanácstalanul nézett rám. Felkeltem s az ablakhoz mentem. Rapier arany
                  szelencét vett elő s belenyomta három ujját a szódabikarbónába, majd lenyalta az
                  ujjait. A következményeket már nem vártam meg.</p>
					<p>*</p>
					<p>A Télikert oszlopai közt ültünk új ismerősömmel. Olyan volt a dolog, mintha már
                  régen ismertem volna. Ruhája csaknem pontosan úgy festett, mint az én
                  szmokingom.</p>
					<p>Egy palack Chateaux d’Hoy állt előtte, lábait keresztberakta, lapos-sarkú
                  lakkcipőt viselt.</p>
					<p>- Hol volt? - kérdezte s én őszintén és habozás nélkül feleltem:</p>
					<p>- Nem mondom meg, jó?</p>
					<p>- Jó, - nyugodott bele. - Látja, tudom, hogy bizalmatlan, mert nem következtet
                  kellő pontossággal. Ha valamiért tudnom kellene, hol volt: akkor nem kérdezném,
                  hanem m e g t u d t a m v o l n a. Ha valamiért össze kellett volna kerülnöm
                  magával, akkor nem szólítottam volna meg az uccán, hanem úgy rendeztem volna, hogy
                  ne keltsek gyanút.</p>
					<p>- Ezen már túl vagyunk - feleltem. - Lehet, hogy azért rendezte úgy, hogy gyanút
                  keltsen, hogy meggyőzzön róla: nem akar gyanút kelteni.</p>
					<p>- Lehet, - mondta.</p>
					<p>Alaposabban megnéztem. Egész lénye csillogóan ápolt, finom és úri volt,
                  bármennyire is szokatlan; s a s z o k a t l a n bármennyire r i t k á n úri.</p>
					<p>Keskeny, szép arca a finom, vékony orral, az áttetsző fülkagylókkal s a sima,
                  fekete, oldalt elválasztott hajjal jóleső és zavartalan látvány volt. Ezt a haj-
                  és ruhaviseletet még nem sajátították ki olyan mértékben a nők, hogy ne lett volna
                  valami kis férfi-jellege. Viszont hiába volt Katalin aránylag elég magas, izmos és
                  vállas, fekete szmókingjában törékenyen karcsúnak tünt. Fekete csokornyakkendőt
                  viselt, de a bal csuklóján két vékony arany-perec csörgött.</p>
					<p>Megérezte, hogy figyelem s így szólt:</p>
					<p>- Vegyen olyannak, amilyen vagyok.</p>
					<p>- Ez az egyetlen megoldás, - ismertem be. S ekkor furcsa dolog történt. Arról az
                  öngyilkossá lett fiatalemberről beszélt, egyhangúan és mereven csillogó szemekkel.
                  Szinte r a j t a k a p t a m magam, hogy feszülten figyelek. Az Egyesült Államok
                  külpolitikájáról is elmondta véleményét, mert minden érdekelte, ami a háború
                  tárgyköréhez tartozott. Kétségtelen, hogy nem volt hivatása és életcélja és
                  műveltségét nem használta semmire. De volt valami, ami foglalkoztatta és izgatta:
                  a háború. Nem volt férfi s így nem vádolhattam azzal, hogy gyáva. A háború
                  intézményét állatinak tartotta: egy elmélet volt, elmélet, amely az ereiben
                  keringett. S európai létére az elmúlt háborúk emléke is ott zsibongott az ereiben.
                  Arról beszélt, hogy milyen reménytelen minden Európában. Az ujságokat olvasva,
                  sírverseket vél olvasni, prózában. “Itt minden önmagát elemésztő bölcsesség” -
                  mondta - “öngyilkos-szofizma; és csak egy öröm van, hogy már nincs miben csalódni
                  többé.”</p>
					<p>Ha behúnytam a szemeimet, akkor egyhangú, vígasztalan mormogást hallottam, amely
                  csendességében is harsogóbbnak tűnt, mint a terem végében eredő zene. Ha
                  felnéztem, akkor fiatal, szép, csillogó-szemű lányt láttam, amint ölébe ejtett
                  kézzel, egyenes felsőtesttel ül előttem és aktivitással telve magyaráz. “Különös
                  játéka a természetnek” - mondotta Tacitus - “hogy ugyanazok az emberek mennyire
                  szeretik a tétlenséget és gyűlölik a nyugalmat.” Ez jutott eszembe e furcsa
                  kettősség nyomán és egyben megértettem, hogy Katalint nem olyan könnyű
                  megérteni.</p>
					<p>- Kezdem nem érteni magát - mondtam ekkor, - de kétségtelenül jobb ez így. Egy
                  regénytől, amely mindent megmond, megveszne az egész társadalom. Egy nőtől, akit
                  teljesen meg lehet érteni, megőrülne az ember és megölné.</p>
					<p>- És ha valaki önmagát értené meg teljesen? - kérdezte.</p>
					<p>- Ez előfordul - mondtam - ilyen esetekből lesznek az öngyilkosságok. Önmagunkat
                  megérteni annyit jelent, mint a jövőbe látni, az ördög vigye el! Most mintha
                  érteném magamat.</p>
					<p>Lehorgasztott fővel ült ott, - talán, hogy megcsodálhassam nyakának finom
                  ívelését?... Rövid szünet után azt ajánlottam, hogy menjünk valahová.</p>
					<p>Néhány óra alatt végigjártuk a város mulatónegyedét. Láttunk négereket,
                  hallgattunk jazz-zenekart, amely hasonfekve játszott és táncoltunk is.
                  Meglehetősen sokat ittunk. Két óra lehetett, amikor egy keskeny uccán futottunk
                  végig. Heves szél támadt, az ég beborult és a felhők kipirultak a százezer lámpa
                  visszfényétől. De ez valami beteges vörösség volt a felhőkön. Hirtelen apró, éles
                  hó-szemekkel seperte végig a szél az uccát. Gyorsan futó fehér csíkok izgatták a
                  szemet az aszfalton. Hideg volt. Előttünk halott-fehéren emelkedett egy torony, a
                  bencések városi templomának tornya.</p>
					<p>Furcsa, hogy így, a hideg elől futva is folyton hibákat és gyanúokokat kerestem
                  benne. Azt mondtam magamban: nő létére kissé sokat gondolkodik. Nincs meg benne a
                  tehetetlenségnek az a varázsa, amely a férfit lázas cselekvésre készteti. Túlságos
                  lendülettel mondja azt, amit mond, de úgy tűnik, hogy kevéssé figyel az én
                  szavaimra. Magam is cselekvő módon utálom a háborút s e kérdésben
                  megközelíthetetlen az álláspontom, mint az őskeresztényeké. De Katalin
                  háborús-komplexuma kissé tudákos és ami még szörnyűbb, - impresszionista. Katalin,
                  mint nő, remek, de egész lénye egyenes tagadása annak, hogy nő.</p>
					<p>Szóval beleszerettem.</p>
				</div>
				<div type="chapter">
					<head>
                  Két prédikáció.
               </head>
					<p>Ksiaplev Henry, akit a Balkán Párducának neveztek, a Hotel Chummèry első emeletén
                  lakott. Háromszobás belső lakrésze valóságos kórház volt, a javából. Mert Ksiaplev
                  egész életében egytől félt, a haláltól. A haláltól azonban nagyon félt; egészen
                  közönséges, kispolgári módon félt a haláltól. Gyermekkorában kínzó halálfélelmek
                  gyötörték, amelyek szédüléssel, izzadással és szívgörcsökkel jártak. Az volt a
                  rögeszméje, hogy fiatalon fog meghalni és hogy élve temetik el. Számtalan
                  változatban elképzelte a föld alatti haláltusát. Ami első félelmét illeti, hogy
                  fiatalon hal meg: ez nem bizonyult jogosnak. Ma már hetvenedik életévét tapossa,
                  ha ugyan taposásnak lehet nevezni, hogy valaki a kínosan steril ágyában fekszik
                  naponta tizenhat órát és csipesszel lapozza az ujságokat.</p>
					<p>Hétfőn szív-, kedden bél- és gyomorspecialista járt hozzá, szerdán a háziorvos.
                  Minden pénteken konzilium volt a Hotel Chummèry-ben. Ksiaplev Henry lakája
                  orvostanhallgató volt.</p>
					<p>A Népszövetség decemberi ülésszakának záróülésén azonban személyesen is meg
                  kellett jelennie. Ez az ülésszak történelmi fordulatokban bővelkedett. Ksiaplev
                  élete főműve, a Világnézetek Háborúja, megvalósuláshoz közeledett.</p>
					<p>Ő maga nem tartozott a fanatikus diplomaták fajához. Legkevésbbé se rajongott a
                  baloldali eszmékért, amelyeket külpolitikai beszédeiben olyan ügyesen és hévvel
                  kommentált. Bár az orosz külpolitika rengeteget köszönhetett Ksiaplevnak, mégsem
                  volt Európában még egy ember, akit annyira kevéssé érdekelt volna az orosz
                  belpolitika, mint őt. Amíg Lavandola létezett, Ksiaplev nem sokat törődött saját
                  hazájával és eltűrte a miniatür imperializmust, amit Nyüsemin tábornok teremtett a
                  semmiből. Ugyanakkor Genfben, Luzernben és Neuillyben könnyeket ontott a
                  liberálizmusért.</p>
					<p>A decemberi ülésszak konzilium volt Európa betegágya felett. És Ksiaplev felkelt a
                  maga betegágyából, hogy kimondja a halálos ítéletet.</p>
					<p>Az a tény, hogy Ksiaplev mögött nem álltak szuronyerdők, valami fantasztikus és
                  komor és megfejthetetlen tekintélyt kölcsönzött neki. Tudták, hogy az ő szavai a
                  mások gondolatait fejezik ki, de az ő szavai előbb születtek. Tudták, hogy amióta
                  Lavandola elpusztult, azóta egész Európa Ksiaplevé. Minden ujságíró tudta, hogy
                  Ksiaplev teljesen Rapier kezében van. A karzat annyira tele volt, mint a poklok
                  karzata. A széksorok közt egyetlen üres hely se látszott.</p>
					<p>Én magam a követ hátamögött ültem. Baloldalt, a fejem felett Rapiert láttam;
                  dagadt arcából hideg szivar lógott. Szőke, kislányos hajviseletű nő társaságában
                  volt. Amikor harmadszor felnéztem, megismertem a nőben Giuliát, akivel együtt
                  laktam a londoni boarding-houseban. Vajjon Rapier is megismerte-e?</p>
					<p>Carbonet, Európa karmestere beszélt ekkor. Színtelen arcán az asztali lámpa zöldes
                  fénye lángolt.</p>
					<p>- Amikor a német-orosz konfliktus ügyében ki kell mondanunk a döntő szót -
                  suttogta a mikrofónba - meggondolásra int minket az a tény, hogy sem az egyik, sem
                  a másik érdekelt nem küldte el képviselőit ide.</p>
					<p>Valóban, ez a tény meggondolásra inthetett mindenkit; de senkit sem intett
                  meggondolásra.</p>
					<p>Erre a közéletre, erre a nemzetek közötti politikára mi sem jellemzőbb, mint hogy
                  senki se beszél arról, ami izgatja; semmiről sem az beszél, akire tartozik és
                  semmit sem indokolnak azzal, amiért történik. A német-orosz konfliktust
                  nevezhetjük világnézetnek; ez hazugság, de igen népszerű hazugság. Gazdasági és
                  népességi okai vannak, mondjuk így; vagy, hogy ne mondjunk semmit, mondjuk, hogy
                  világpolitikai.</p>
					<p>Mégis, a valódi ok: Lavandola.</p>
					<p>A jegyzőkönyvek szerint. Egy orosz alattvaló a lavandolai német követség ellen
                  merényletet követett el. A német követség egy tisztviselője ezért sajátkezűleg
                  fenyítette meg. Az orosz Tagarcsieff Alexandrovics Izmaj, a német Dürr névre
                  hallgatott. Hosszadalmas jegyzékváltás kezdődött, aminek az vetett véget, hogy a
                  görög flotta elpusztította Lavandolát s Tagarcsieff éppúgy ott maradt a
                  Pa-Fr-Gecsj lábánál, mint Dürr. A jegyzékváltás után feszültség következett s
                  végül a német-litván határon agyonlőttek egy finn nőt. A jegyzőkönyv szerint orosz
                  golyóval.</p>
					<p>Már most mindenki tudta, hogy nem erről van szó és mégis mindenki erről beszélt.
                  Carbonnet és Sir Malcolm Handuff-Kirby és Collondas, a spanyol kiküldött. Sir
                  Malcolm és Collondas között kölcsönösen éles vita fejlődött ki.</p>
					<p>- Kénytelen vagyok megállapítani, hogy a töltény származására nézve nincsenek
                  megnyugtató adatok! - mondta Sir Malcolm.</p>
					<p>- Ne képzelje - kiáltott öklét rázva Collondas - ne képzelje, hogy az angol
                  felsőházban ül! Itt minden szót meg kell fontolnia, amit kimond!</p>
					<p>- Ön egész életében fele annyit nem fontolgatott, mint amennyit fecsegett! - szólt
                  most az idős angol arisztokrata s a francia érdekkör heves tapssal jutalmazta
                  ezért.</p>
					<p>Igy mérgesedett el a vita a Népszövetség záróülésén. Valóban záróülés volt; bár
                  ezt akkor még nem tudtuk. Ha a háború negyedik hetében tartott csonka-ülést nem
                  számítom, akkor ez volt az utolsó népszövetségi összejövetel.</p>
					<p>Európa hivatalnokai, diákjai, szegényei, menyasszonyai, gyermekei, kalauzai és
                  könyvelői nem igen törődtek ezzel a tárgyalással. Elfásultak a tárgyalások,
                  különösen a politikai tárgyalások iránt. A háborúban nem a háború a szörnyű,
                  hanem a háború lehetősége, véleményem szerint. A háborúk után lassú
                  megkönnyebbülés következik. A háborúk előtti atmoszféra az, amely megöli az
                  emberséges gondolkodást, megmérgezi a lélegzetvételt. 1909 - azaz negyvennyolc év
                  óta ez mérgezte meg Európát. Nem a közben lefolyt háborúk. Hanem az a tudat, hogy
                  lefolyhattak.</p>
					<p>Mire gondoljon az ember, amíg Ksiaplevet hallgatja?! Őexcellenciája nem beszél
                  háborúról. Idegei nem bírnák a durvaságot, még önmaga durvaságát se. Steril
                  zsebkendőt tart az orra elé míg beszél. Hangja olyan tompa, mint a koporsóra hulló
                  göröngy.</p>
					<p>“Én az országomért küzdök, amelyet elpusztítottak a fasiszta rendszerek. Meg kell
                  akadályoznunk, hogy a jövőben védtelen embereket elpusztítsanak. Meg kell
                  akadályoznunk, hogy rágalmakkal mérgezzék a nemzetközi légkört.”</p>
					<p>Egy kezdő ujságíró meghatva szipog. Ksiaplev, a nagy humanista! - írja majd. A
                  Rapier-csoport milliárdokat fog keresni ezen a beszéden; a távol keleti
                  koncessziót s később az elnöki széket, valamelyikük...</p>
					<p>Ksiaplev a mellette álló orvoshoz fordul s a pulzusát mutatja. Míg beszél, az
                  orvos méri a pulzusát.</p>
					<p>“Mindent megpróbáltunk a nacionalista fenyegetésekkel szemben” - mondja most és
                  mélyenülő szemei felizzanak - “szellemi blokádot és túlfegyverkezést. Az
                  engedékenység azonban gyilkosnak bizonyult.”</p>
					<p>Az óriási kupolacsarnok felszisszen.</p>
					<p>“A nacionalizmus” - rikácsolja Ksiaplev, steril zsebkendője mögül - “elpusztította
                  Lavandolát és elpusztítaná Európát, - még Genfet is, ha tovább hallgatunk és
                  mérlegelünk. A Népszövetség, fennállása óta, semmit se tett!”</p>
					<p>Carbonet felugrott a helyéről és átölelte Ksiaplevet. A köréje sereglett
                  ujságíróknak ezeket mondotta:</p>
					<p>“Az első tett megszületett. S az Ksiaplev barátom mai beszéde volt. S most a
                  tettek sorozata következik.”</p>
					<p>Rupier karonfogta a nőt és lerohant a széles márványlépcsőkön. Autója előtt
                  megállt, mert fotoriporterek serege várta.</p>
					<p>“Én nem mondhatok semmit” - vigyorgott - “de ez a hölgy, akit ujra és ujra
                  felismerek, állítólag sokat tud.”</p>
					<p>Ugy meglökte Giuliát, hogy az beesett a fényképezőállványok közé. Abban a
                  pillanatban elindult a kocsija. A tér megtelt emberekkel, akiken olyan izgalom
                  vett erőt, mint ha a pápaválasztás eredményét várnák; vagy légitámadást. A széles
                  lépcsőkön cilinderes emberek lépkedtek lefelé. Valaki belémkarolt.</p>
					<p>- Jack - mondta Merril Katalin - mi a véleménye e r r ő l?...</p>
					<p>*</p>
					<p>A vastag pelyhekben hulló hó s a templomajtón kiszűrődő orgonahangok különös
                  hatással voltak ránk. Szinte egyet gondolva, léptünk be.</p>
					<p>Kicsiny, román stílusban épült templom volt, amely zsúfolásig megtelt hívőkkel. A
                  levegőben tömjén- és myrrha-illat lengett, Katalin belémkapaszkodott.</p>
					<p>- Ezeken a vecsernyéken Da Liani apát...</p>
					<p>Hirtelen elhallgatott. A szószék lépcsőin, fehér csuhában, magas, erős férfi
                  lépkedett felfelé. Mozdulatai harmónikusan nyugodtak voltak; nem volt
                  Savonarola-típus. Ez hát a legendás Da Liani apát, a hegyen lévő bencés-kolostor
                  apátura, akiről azt mondták, hogy a világ legjobb szónoka?!</p>
					<p>Térdet hajtott s félhangon imádkozott. Azután felegyenesedett. Ebben a pillanatban
                  magnézium lobbant mögöttem. Ujságíró lehetett. Az apát tekintete elsötétült.
                  Azután összekulcsolta kezeit.</p>
					<p>“Híveim”, - mondta - “odakint hull a hó s ádventi boldogság tölti el sziveinket,
                  amikor itt bent vagyunk, az Ur hajlékában. Már csak itt van Ádvent, már csak i t t
                  lesz karácsony, már csak itt uralkodik az Ur Jézus.</p>
					<p>Odakint fegyverkezik a világ, amelynek immár hét civilizált országában üldözik
                  híveinket és égetik templomainkat. Azt mondják: a katolicizmus nemzetközi, a
                  katolikus vallás nem akar egyet a nemzettel; ez a közkeletű frázis lett az új
                  fegyver az Antikrisztus kezében. Ezért ma híveim, a nacionalizmus és a katolikum
                  viszonyáról akarok beszélni nektek.</p>
					<p>Nincs ország, amelytől nagyobb területet, értékesebb kincseket raboltak volna el,
                  mint az Isten országától. Nincs állam, amelynek polgárait több méltatlan bántalom,
                  injuria érte volna, mint az Egyház fiait. És mi mégse csörtetünk fegyvert s nem
                  kiálltunk bosszúért. Rossz fiai vagyunk-e azért az Egyháznak? Nem, híveim.</p>
					<p>A modern szemlélet szélsőségei beteg irányzatok, de gyógyíthatók. A kommunistáról
                  el tudom képzelni, hogy megtér, az intellektuális középút emberéről, a
                  liberális-materiális burzsujról, az istentagadó mérsékletről nem tudom elképzelni.
                  Még mindig vannak, akik szembe akarják állítani a katolicizmust a tudománnyal.
                  De, íme, a tudományos relativizmus máris legyőzte a tudományos materializmust,
                  amikor elismeri, hogy valamely tudomány alaptételének bizonyíthatatlanságából
                  keletkezett - de, új értelmezést adva a pozitivista szemléletnek - ezt az
                  alaptételt f e l i s m e r h e t e t l e n n e k, nem pedig n e m l é t e z ő n e
                  k tartja. A bizonyíthatatlanság tényéből nem a világegyetem korlátoltságára, hanem
                  az emberi apercepció korlátoltságára következtet! És ezen a ponton találkozik
                  minden vallás gyökerével.</p>
					<p>A relativitáselmélet, amelynek filozófiai őse a perspektivizmus, ennélfogva éles
                  harcban áll - és nem is egyoldalú harcban - a túlzó nacionalizmussal is. És nem
                  véletlen, hogy ugyanakkor egy fronton találja magát a katolicizmussal, amelynek
                  ilyen háborús beállítottságát, félreértések elkerülése végett, nem az okozza,
                  hogy a katolicizmus ellentétben állana a nemzetiességgel, hanem ellenkezőleg, az
                  egyoldalú nacionalizmus áll szemben a katolicizmussal. Ennek pedig igen egyszerű
                  oka van.</p>
					<p>A katolicizmus konstruktív világnézetet hirdet, amely az egész emberiségre
                  közönségesen érvényes legyen. A nacionalizmus konstruktív világnézetet hirdet, de
                  c s a k a saját határain belül érvényeset. Minden egyéb áramlat megegyezik a
                  katolicizmussal abban, hogy egész világunkra érvényesítendő elveket hirdet, de
                  megegyezik a nacionalizmussal abban, hogy centrumában n e m Isten áll.</p>
					<p>Ezek a tényleges ellentétek és látszólagos egyezések rengeteg félreértést okoznak
                  napjainkban. Hol a liberalizmus veszi észre, hogy egy fronton áll a
                  katolikusokkal, hol a szociálizmus keres segítséget az ősi tradíciókból származó
                  keresztény szociálizmusban. Holott végeredményben a katolikum tiszta és emelkedett
                  nacionalizmus, amely egy királyt ismer: Krisztust és egy alattvalót: az
                  embert.</p>
					<p>Mármost, ez a magasabb értelmű nacionalizmus, amelyet boldogabb időkben
                  humanizmusnak hívtak, miképpen viszonylik a faji nacionalizmusokhoz?</p>
					<p>Az Egyház, krisztusi értelmezéssel, az egyén javát akarja, elvezeti az egyént a
                  családhoz, mondván: először gondoskodj róluk, azután imádkozz. A családot viszont
                  a nemzettel szembeni kötelességekre figyelmezteti, mert a katolikus egyház nem
                  fakírokat, hanem erős férfiakat akar, nem széthulló népet, hanem erőt és kiváló
                  országokat. Amíg a nacionalizmus azt jelenti, hogy erősek és kiválóak legyünk,
                  addig pontosan azt jelenti, amit katolikus értelmezésben jelent. Megoldhatatlan
                  feladat elé kerül azonban az Egyház, amikor egyik nép a másik kiválóságát, jogait,
                  vagy szerepét kezdi vitatni. Mert az egyház nem ismeri és nem ismerheti el
                  valamely nép, vagy faj alacsonyabbrendű vagy jogfosztott voltát, mint ahogy a
                  nemkatolikusban is csak a megtérítendőt látja és nem az elveszettet, vagy
                  ellenfelet. Az Egyház nyája az emberiség, vagy senki; és ha Jézus csak
                  hajszálnyival könnyebb feladatot akart volna Egyházára hagyni, ez az örökké
                  megvíhatatlan Épület három évszázad után összeomlott volna. A Nagyság titka a
                  Nagyságban van, az Oszhatatlanság titka az Oszthatatlanságban; ami egyetemes és
                  általános, az nem képezheti alku tárgyát. Papini és Chesterton közül ma Chesterton
                  Krisztusának idejét éljük, mert Papini a költőt látta benne, Chesterton pedig az
                  Előrelátót, Bölcset és Szervezőt. Alkotásának örökkévaló bölcsessége a ma viharai
                  között csillog csak igazán; a ma diktátorai és alkotmányhozói az Ő népismeretének,
                  emberismeretének és építőművészetének finom tanulságait használják fel, - a
                  Szerző nevének elhallgatásával, mondaná Pascal; sőt gyakran ellene.</p>
					<p>Végeredményben az Egyház nem adhat igazat egyetlen nacionalizmusnak sem, de igazat
                  ad mindnek együtt. Éppen ezért látnak a friss és még le nem higgadt nacionális
                  forradalmak ellenséget a katolicizmusban, amely évezredes nyugalmával őrzi az
                  emberi jogok minimumát, - támadókkal épúgy, mint új, kéretlen védelmezőkkel
                  szemben.</p>
					<p>A statisztika szerint Genf lakossága 60%-ban menekültekből, emigránsokból s
                  diplomáciai megbízottakból áll. Közöttetek is sokan vannak, akik fájó szívvel
                  gondolnak az otthonra, amelyből az egyiket azért űztétek el mert jobb-, a
                  másikat, mert baloldali volt. Vajjon összetartozónak érzitek-e egymást, ti, akik
                  itt összegyűltetek?! Vajjon éreztek-e gyűlöletet egymás iránt?! Vajjon, aki a
                  tiszta és nemes nacionalizmust alapjában támadja, nem tökéletesedésre, az egyéni
                  és népi tökéletesedésre való törekvést támadja-e?! Farkasok keveredtek a nyáj
                  közé, híveim. Meghamisítják a szavak értelmét s a faji kiválóság, a nemzeti akarat
                  jelszavait festik zászlókra, amelyek a faji romlás s a nemzeti öngyilkosság felé
                  vezetnek végül. Minden elveszett ember az Egyház számára veszett el
                  mindenekelőtt. Minden háborút az Ur ellen vívunk. Pedig csak az Ur vívhat ellenünk
                  háborút.</p>
					<p>Szemünkre vetik, hogy az Egyház tehetetlen. Valóban, híveim, az Egyház tehetetlen.
                  Nincsenek golyószóróink és tankjaink. Nincsen erőnk, csak gyengeségünk van. Ez a
                  gyöngeség: az alázat és szeretet. Majd, ha az Erők összecsapnak, meneküljetek,
                  híveim, ehhez a Gyöngeséghez. Meneküljetek a Szeretethez és Alázathoz, hogy az Ur
                  Jézus kegyesen fogadjon benneteket, az Ő nyáját. Ámen.”</p>
					<p>*</p>
					<p>Ezt a két prédikációt hallottuk aznap, új barátommal, Merril Katalinnal. Az én
                  gondolkodásomra és későbbi tetteimre mély hatással voltak, elismerem. Különös az,
                  hogy Ksiaplev volt, aki támadta a nacionalizmust és ez a pap volt, aki védte. Az
                  amerikai zsurnalisztikában kissé elfeledkeztem ir származásomról. Mégis, nem a
                  vecsernye hangulata térített meg akkor, hanem a Da Liani szavaiból sugárzó tiszta
                  értelem.</p>
					<p>És azt mondtam künn, a hóesésben:</p>
					<p>- Végig hallgattad velem ezt a két embert Katalin és ezzel eljegyeztük
                  egymást.</p>
					<p>- Hogy érti ezt? - nevetett.</p>
					<p>- Ugy, hogy figyeltelek és láttalak. És most már megértelek. Sok minden van ebben
                  az öreg földrészben, amit szeretni és gyűlölni lehet. És sok mindennek kellett itt
                  történnie, hogy a Názáreti szelleme eltűnjön a szemek és szívek elől és még sokkal
                  többnek kellett történni, hogy ismét fel tudjon bukkanni, 1952-ben, Genfben. Mert
                  úgy érzem, ma este őt hallottuk; és nagyon csodálkozom, hogy a fülem képes volt
                  észrevenni ezt. Valóban, különb vagyok, mint gondoltam.</p>
					<p>- De mit akar tenni? - kérdezte Katalin.</p>
					<p>- Londonba megyek. Kihasználom minden összeköttetésemet. Megpróbálom
                  felvilágosítani őket. Ne hagyják magukat berántani a francia-orosz blokkba. Az
                  angolok már 1914-ben se voltak képesek gyűlölni, amíg be nem beszélték maguknak,
                  hogy embertelenségeket kell megtorolni. Most beakarják beszélni nekik, hogy
                  keresztesháború készül; s Franciaország a humanizmus védelmében soroztat.</p>
					<p>Katalin elgondolkodva lépkedett mellettem.</p>
					<p>- Drágám, - mondtam - magának, ugye, nincs senkije?!</p>
					<p>- Ha úgy érti... nincs.</p>
					<p>- Nekem nincs. Sokra úgyse megyünk. Maradjunk együtt. Nekem titkárnő kell.</p>
					<p>- Jó, - mondta egyszerűen. - Mikor akar utazni?!</p>
					<p>- Holnapután. Holnap, előbb, meglátogatjuk az apátot és Rapier barátomat.</p>
					<p>Rámnézett s a hóviharnál is világosabb volt két nagy, szürke szeme.</p>
					<p>- Jó, - mondta. - Örülök, hogy együtt maradunk.</p>
				</div>
			</div>
			<div type="group">
				<head>
          HARMADIK RÉSZ A HÁBORU KITÖRÉSE</head>
				<p>
               “Azután monda nékem: Be ne pecsételd e könyvprófétálásának
                  beszédeit, mert az idő közel van.
            </p>
				<p>
               Aki igazságtalan, legyen igazságtalan ezután is; és aki fertelmes,
                  legyen fertelmes ezután is; és aki igaz, legyen igaz ezután is; és aki szent,
                  szenteltessék meg ezután is.
            </p>
				<p>
               És imé hamar eljövök; és az én jutalmam velem, hogy megfizessek
                  mindenkinek, amint az ő cselekedete lesz”.
            </p>
				<p>
               Ján. jel., 22, 10, 11, 12.
            </p>
				<div type="chapter">
					<head>
                  A szerelem dala.
               </head>
					<p>Mindig szerettem Londont és ezekben a napokban csupa csillogó aszfalt, köd, havas
                  tető és havas autóbusz és ernyő és fenyőgaly volt; karácsony és újév között.</p>
					<p>Két hosszabb megbeszélést folytattam; a haditengerészeti államtitkárral és Donelly
                  munkaügyi miniszterrel; teljesen eredménytelenül. Ezek az emberek nem láttak
                  tovább az orruknál és nem hittek a veszély közelségében. Én nem születtem
                  prófétának; ahhoz túlságosan lelkiismeretlen vagyok. És újságírónak se születtem;
                  mert ahhoz meg túlságosan lelkiismeretes... “A fene egye meg, a nagy buzgalom
                  ellankadt bennem” - vallottam be ezen az estén Katalinnak. - “Nehéz maga mellett a
                  háborúra gondolni. És éppolyan nehéz maga mellett nem gondolni a háborúra.
                  Beszéljünk másról.”</p>
					<p>Olyan hideg volt, hogy a hó keményre fagyott kint a földeken. Egész London a
                  spanyol demarsról beszélt; mert az chic. Csak a diplomaták nem beszéltek róla,
                  mert politikai szalónokban nem beszélni róla, volt a chic.</p>
					<p>A szállónk halljában üldögélve, azon tanakodtunk, hol töltsük az estét. December
                  harmincadika volt.</p>
					<p>Rapier közeledett felénk. Előzőleg a portással beszélt s ismerősnek tünt a háta.
                  Mellette egy barnahajú, karcsú, pápaszemes nő állt, cserépben álló pálma mellett.
                  Azonnal megismertem Giuliát, - csodálatos volt a makacssága. Igaz, most csaknem
                  felismerhetetlen volt.</p>
					<p>- Jóestét, Millard - mondta Rapier, akinek hideg szivarcsonk lógott a szájából.
                  Már késő volt, - megfogta Katalin kezét és a szája elé emelte.</p>
					<p>- Mit csinálnak ma este? - kérdezte, de válaszra nem várt. Gyors, csaknem durva
                  mozdulattal maga elé húzta Giuliát.</p>
					<p>- Maga már ismeri a grófnőt, - mondta. Bemutató mozdulatot tett. - Ne bámuljon
                  ilyen mereven, Millard. Nem én vagyok az a bibliai Fenevad... Politikai ellenfelek
                  vagyunk; ez nagyon megtisztelő magára nézve. Mit végzett Donnellyvel?!</p>
					<p>- Semmit, - feleltem.</p>
					<p>- Megtakaríthattam volna a taxiköltséget magának, Millard. Donelly kissé szürke
                  ember. De most már túl vagyunk mindenen. Sikerült megakadályoznom, hogy a Foreign
                  Office békítő lépéseket kezdeményezzen.</p>
					<p>- A kormány megőrült, ha nem válaszol a demarsra!</p>
					<p>Rapier nyelvével megforgatta a szivarcsonkot ajkai között.</p>
					<p>- Pedig nem válaszol, - mondta színtelenül. - Én elvégeztem a dolgomat és holnap a
                  King George fedélzetén hazautazom. De egy búcsúebédre szívesen látom magukat.</p>
					<p>Vállat vontam.</p>
					<p>- Lehet, hogy túlbecsülöm a maga jelentőségét, Rapier. Született amerikai vagyok
                  és általában mindig túlbecsültem a honfitársaimat. De azt nem tudom elképzelni
                  magáról, hogy “elvégezte a dolgát.” Európában sok a komisz, de önálló ember; saját
                  akarattal és eredeti ötletekkel. Uszító is van elég; tehetségesebb, mint maga.</p>
					<p>Most ő vont vállat.</p>
					<p>- Ahogy gondolja. De a vacsorához ragaszkodom.</p>
					<p>A Hotel Milanban lakosztályába hozatta az ebédet. Négyen ültünk az asztalnál; négy
                  teljesen különböző ember. Rapier udvariatlan volt Giuliával szemben. Én folyton
                  azon törtem a fejemet, hogyan kerültek ismét össze s mit akar tőle ez a
                  csodálatosan szép, de kétségtelenül szerencsétlen nő, - újra és újra?! Katalin
                  feszes tartással ült az asztal másik oldalán. A szembenlevő falon holland tájkép
                  függött.</p>
					<p>- Meddig maradnak Londonban? - kérdezte Rapier, pontosan akkor, amikor Giulia
                  akart kérdezni valamit. Remek érzékkel tudott a szavába vágni.</p>
					<p>Éppen ma este beszéltünk róla, - feleltem. - Kiveszünk két hétre három szobát a
                  Mayfairben és néhány kirándulást teszünk Közép-Angliába.</p>
					<p>- Miss Merril nem a felesége? - kérdezte Giulia bátortalanul. Nem ismertem rá,
                  olyan réveteg és ideges volt.</p>
					<p>- A menyasszonya, nyilván! - szólt közbe Rapier. Valami volt a tekintetében, ami
                  sérthette Merril Katalint.</p>
					<p>- A titkárnője vagyok, - mondta feszesen. Rapier bólintott.</p>
					<p>- És ez nagy különbség, nyilván! Látja, Mr. Millard egy órája töri a fejét, hogy e
                  z a hölgy milyen viszonyban van velem?!</p>
					<p>- Nem törtem a fejem, - mondtam - nyilván semmilyenben.</p>
					<p>- Ó - dünnyögött Rapier - valóban? Hiszen ön tudja, ő Európa legszebb kémnője. És
                  élethivatásává tették, hogy beszámoljon az utaimról.</p>
					<p>- És?! - kérdeztem előrehajolva.</p>
					<p>- Sikerült kikémlelnem, - felelte Rapier elégedetten - én erőszakos ember vagyok.
                  Mindent kiszedtem belőle, amit tudni akartam.</p>
					<p>- És?!</p>
					<p>- Azonban ő is erőszakos ember. Ha érdekli: feleségül vettem, mert máskép nem
                  tudtam megszabadulni tőle.</p>
					<p>Felnevetett. Kényelmetlenül éreztem magam és láttam, hogy Katalin nemkevésbbé. Egy
                  darabig hallgattunk; kínos volt. Rapier segíteni akart a dolgon.</p>
					<p>- Van egy házi vetítő készülékem, - mondta. - Egészen kellemes szórakozás. Négy
                  férfi és két nő, különböző helyzetekben.</p>
					<p>- Engem nem érdekel, - mondottam.</p>
					<p>- Talán a titkárnőjét?!...</p>
					<p>Katalinra nézett, aki mosolygott.</p>
					<p>- Óh, én már únom az ilyesmit - mondta könnyedén. - Múlt éjszaka túl sokáig
                  voltunk fent. Jack, ne menjünk még?...</p>
					<p>- Dehogy nem, - feleltem. Egyszóval kellemetlen esténk volt. A taxiban Menü
                  Katalin borzongva bámult maga elé.</p>
					<p>- Gondolja, hogy t é n y l e g elvégezte a dolgát?...</p>
					<p>- Nem hiszem, hogy elvégezte volna. És nem hiszem, hogy holnap elutazik. És nem
                  hiszem, hogy feleségül vette Giuliát.</p>
					<p>Felrémült előttem a homályos üveglapon Giulia meggyötört arca.</p>
					<p>- Honnan ismeri...? - kérdezte Katalin, anélkül, hogy rámnézett volna.</p>
					<p>- Amikor Philippe Brandan ügyében Londonba jöttem Chikágóból, a boardinghouseban
                  ismerkedtünk meg. Szegény! Sajnálom, hagy odavittem magát, kedves.</p>
					<p>Katalin elmosolyodott a homályban.</p>
					<p>- Tulajdonképpen mik a tervei? - kérdezte hirtelen. Meghökkenve feleltem.</p>
					<p>- Az az érzésem, hogy visszamennék Chikagóba, mert megúntam az itteni
                  dolgokat...</p>
					<p>- És miért n e m megy vissza? - kérdezte csöndesen.</p>
					<p>- Maga miatt, - feleltem. - Nem tudok most visszamenni. Talán én is feleségül
                  vegyem, majd, hogy megszabaduljak magától?!</p>
					<p>Furcsa, de egész életünkben alig volt több olyan eset, amire azt lehet mondani,
                  hogy a magunk szerelméről beszéltünk.</p>
					<p>*</p>
					<p>Reggel együtt olvastuk a lapokat, amely aggodalmaskodó cikkekkel voltak tele. De
                  valahogy, a reggelinél, melegben és havas háztetők felett, messzinek és
                  valószínűtlennek tünt mindaz a rejtett rémület és l e h e t s é g e s borzalom,
                  ami a szavak mögött szorongott. Valószerütlenné vált a valóság, ezt kell
                  mondanom. A rádió nyitva volt s egy igen népszerű dal töltötte be a szobát.</p>
					<p>Délután lakást béreltünk a csendes Mullin Square sarkán; elegánsan és ötletesen
                  bútorozott lakás volt, telefónnal. Fülemben csengett a délelőtti dal.
                  Elhatároztam, hogy társas életet élünk néhány hétig. Szerettem volna gondtalannak
                  és vidámnak látni Katalint, hogy ezen keresztül jobban megismerjem. Telefónoztam
                  Bert Denvernek, a megboldogult Brandan mérnök barátjának; akiről az volt a
                  véleményem, hogy mindenben szöges ellentéte Katalinnak, - vidám, könnyed és
                  megbízható angolszász fiatalember és főleg szórakoztató. Aznap azonban nem
                  találtam otthon.</p>
					<p>Este Katalin teával várt. Egy újság fölé hajolt és azt mondta:</p>
					<p>- Az orosz légiflotta Keletporoszország fölé ért.</p>
					<p>- Miért mondja ezt ilyen hevesen? - kérdeztem.</p>
					<p>- Furcsa dolog az emberek közt élni, - felelte, - ha nem érzem embernek magamat.
                  Talán jobb vagyok, talán rosszabb. De semmiesetre sem ilyen.</p>
					<p>Az újságcikkre mutatott.</p>
					<p>- Ez a kezdet. És ez a vég.</p>
					<p>- Lehet, - feleltem, - de kié?! És mié? Minden ember egy külön világ és külön
                  világrend. Szeretném, ha sítúrára mennénk, Easthamptonba és többet foglalkoznánk
                  önmagunkkal. Van valaki rajtunk kívül, akit féltenünk kellene?!</p>
					<p>Hirtelen felkelt és rámmeredt.</p>
					<p>- Maga nagyon megváltozott - mondta suttogva - és én is nagyon megváltoztam. Maga
                  kissé féltette az embereket és én is féltettem őket. De mindez olyan távolnak
                  tűnik és ez az, ami megrémít. Én most m a g á é r t aggódom. Maga nem európai.
                  Semmi értelme nincs annak, hogy itt maradjon. Nem akarom, hogy itt maradjon. Üljön
                  hajóra és menjen. Mit akar itt?!</p>
					<p>Mosolyogva bámultam rá. Nem volt éppen intelligens mosoly, de jóízű volt, az
                  bizonyos. Egy fél szót se szóltam. Egy darabig várt, aztán leült.</p>
					<p>- Kétségtelen, hogy a legrosszabbkor történt ez a dolog, köztünk.</p>
					<p>- Miért?!</p>
					<p>Vállat vont.</p>
					<p>- Minden olyan vigasztalan, - felelte egyszerűen.</p>
					<p>Én nem tudok prédikálni, de semmi sem vigasztalan, ami nem önmagunkban gyökerezik.
                  Nem olyan kétségbeejtő a helyzet, mint gondolja, - és ha igen?! Felelősnek érzi
                  magát érte?</p>
					<p>- Nem, felelősnek nem. Csak érdekeltnek.</p>
					<p>- Ez nem hangzik meggyőzően - feleltem. - Maga...</p>
					<p>Hirtelen mozdulattal mintegy lerázta magáról a probléma egész súlyát.
                  Elmosolyodott, felkelt s a vállamra fektette mindkét kezét.</p>
					<p>- Mindenképpen rossz vásárt csinált velem, Jack! - mondta. - Az emberek érzik a
                  jól megérdemelt Véget és szórakoznak. De én csak fecsegek és úntatom. Vannak
                  ilyen napjaim. Ne törődjék vele és menjen szórakozni valahová.</p>
					<p>- Valóban, ez jó tipp, - feleltem s elmenvén egy mulatóhelyre órákig unatkoztam
                  hősiesen, rengeteg ittas és szemérmetlen férfi és nő között.</p>
				</div>
				<div type="chapter">
					<head>
                  Merril Katalin.
               </head>
					<p>Világos szürke volt az égbolt s a dolgozószobámból nagy, félig beépített, lapos
                  dombokra nyílt kilátás. A német-orosz konfliktus tegnap szabályos módon kitört. Az
                  angol közvélemény bízott az “elszigeteltség” szólamában. Különben is, az angol
                  közvéleményre jellemző, hogy nincs. Minden angol embernek más a véleménye.</p>
					<p>Katalin egész délután otthon volt s idegenül járt-kelt a lakásban. Szép arca
                  megnyúlt és sápadt volt; amikor hazaértem, elterült egy karosszékben és így
                  szólt:</p>
					<p>“Tulajdonképpen úgy érzem, egész nap úgy éreztem, hogy asszony vagyok. Már tegnap
                  is, amikor maga a követségen járt. Különös, hogy mikből látom és miért érzem és
                  mért most és nem előbb. Fel-alá jártam és imádkoztam, olvastam s az előző éveimre
                  gondoltam. Például délelőtt: nem mentem kávéházba, mint otthon, Genfben. Az
                  emberek itt köröskörül hivatalokban ülnek. Más emberek hivatalokat látogatnak.
                  Megint mások kórházban fekszenek, lopnak, tárgyalnak, vagy ülnek a kávéházakban és
                  fontoskodva nézik egymást. De én itthon ülök. Ez a tétlen, leselkedő várás, az
                  átmeneti feleslegességnek, munkaidő alatti félreállítottságnak ez a megnyerő,
                  álmosító és hízlaló érzése, - ez volt a tipikus századvégi asszonyi érzés! Amikor
                  az asszony már nem fogyasztási cikk, de még nem volt fogyasztó sem. Csak ült a
                  szobában, nem tudott mit kezdeni és hízott.</p>
					<p>Ezt érzem most és egyenlőre mulatok rajta. Lent a szűk, de napos udvaron dal
                  csendült fel egy kintornából. Az ablakokban megjelentek a szobalányok; én is. A
                  dal lágy és érzelmes volt, mint a dalok általában. A szerelemről szólt. Egész
                  délelőtt szólt a szerelemről.</p>
					<p>Szeretjük egymást,</p>
					<p> Szeretjük egymást,</p>
					<p> te meg én,</p>
					<p> te meg én.</p>
					<p>Ez volt a szöveg. A melódia pontosan ilyen. Vajjon mit szólna hozzá, ha egy szép
                  napon ezt a dalt dúdolnám a fülébe, lágyan himbálózva és élveteg hangon?! Szóval,
                  hogy folytassam, délelőtt volt: láttam, hogy minden ablakból papirosba csavart
                  pénzdarabok hullanak az udvar kövezetére. Én nem is tudtam, hogy a pénzt ilyen
                  esetben papírosba szokás csavarni! Milyen okos és ügyes dolog ez. És mindegyik
                  lány tisztában van vele. Legalább százezer kintornás van a világon; egyik se
                  fogadná el másképp a pénzt. Az emberek szolidárisak. Látja, Jack, mi a
                  legrosszabbkor találkoztunk, mégis. Én... Megpuhultam. Tiszta és erős szűz voltam,
                  még akkor is sokáig, amikor már alig voltam az. De most valahogy lustán
                  gondolkodom és túlsokat foglalkozom az érzéseimmel, aminek nincs értelme, mert
                  hiszen azok jólismert okok, jólismert eredményei. És, nehogy szemrehányásnak
                  tekintse, mindazért maga felelős. Egy ember mindig bátrabban cselekszik, mint
                  kettő. Kissé riasztó módon éltem, de semmiféle kételyem nem volt ezirányban. És
                  most minden tettemet magához mérem. Valóban, milyen címen fogadok el magától
                  pénzt és ellátást, holott nem volna szükségem rá?! Erkölcsi aggályaim nincsenek,
                  mert hiszen semmit se nyújtok érte és maga, úgylátszik, nem is nehezményezi ezt.
                  Dehát, titkárnő eddig egyáltalán nem voltam. Hát akkor mi vagyok?! Maga határozott
                  és becsületes ember. Talán segíthet nekem megtalálni a választ erre.”</p>
					<p>A szekrényhez lépve, konyakot vettem elő és kitöltöttem két pohárba.</p>
					<p>- Talán elmondhatná nekem, hogyan állt eddig a férfiakkal? - kérdeztem, válasz
                  helyett.</p>
					<p>- Sok jó barátom van, - mondta - viszonyom nem volt egyikkel se, nem tudom, miért
                  nem?! Volt olyan, aki hónapokig ivott utánam és volt, aki miatt sírtam és
                  toporzékoltam és nem kellettem neki; de ez csak három napig tartott. Van egy
                  unokaöcsém, Merril Brunó, aki kedves és léha fiatalember, nőkből él, mert hazulról
                  nem fogad el pénzt; nőktől elfogad. Hosszú leveleket szokott írni. Mit mondhatok
                  még?...</p>
					<p>- Azt hittem, valami nyomra bukkanok. Maga olyan távoli és idegen.</p>
					<p>- Én is így vagyok magával, - felelte. - Egyébként, - felállt és nyujtózott, -
                  elfelejtettem említeni, hogy délután látogatóm volt.</p>
					<p>- Kicsoda?</p>
					<p>- Bert Denver. Maga hívta meg. És este visszajön.</p>
					<p>- Örülök neki.</p>
					<p>- Képzelje, azt mondtam neki, a felesége vagyok.</p>
					<p>Meglepetten néztem rá, de ez a meglepetés nem volt kellemetlen.</p>
					<p>- Ugyanis - folytatta - nehéz lett volna megmagyarázni és mondtam már, hogy
                  újabban régimódi vagyok.</p>
					<p>- De kedvesem...</p>
					<p>- Tegezzük egymást, ha jön és időnkint meg is csókolhat.</p>
					<p>Mosolyognom kellett. Egy fél óra mulva megérkezett Bert és széles vállai
                  betöltötték a szobát. Katalin kifejtette elméleteit a háborúról és -
                  csodálatosképpen - a szerelemről is.</p>
					<p>- Sohasem lehet egy embert szeretni, aki felkínálja magát, - mondta - higyjék el
                  nekem. Vannak férfiak, akiket az ember megszólít az uccán és később
                  beléjükszeret, olyan tartózkodóak. Persze, reménytelenül...</p>
					<p>Denver végigpróbált néhány italt.</p>
					<p>- Az angol nő nem képes megszólítani egy férfit az uccán - sóhajtott - sajnos
                  ugyanis, ki van téve annak, hogy az angol férfi segítségért kiált.</p>
					<p>Denver és Katalin a maga igazát egyaránt gyakorlati példákkal akarta illusztrálni.
                  Katalin nem jutott szóhoz. Azután észrevettem, hogy ugratni akar.</p>
					<p>- Lehet, hogy az elméleteim mind tévesek, Jack, - mondta - de ez is csak azt az
                  elméletemet igazolná, amely szerint a minden emberre érvényes igazságot csak m i n
                  d e n e m b e r találhatná meg, egy ember semmiesetre sem. De vegyen példát
                  magáról: magát abszolute nem érdekli a munkám. Még sose kérdezte, miket írtam és
                  miket akarok írni. Maga pontosan annyit lát belőlem, amennyit akar. Az idejétől és
                  jóindulatától függ. Mindent és mindenkit komolyan vesz, ami annyit jelent, hogy
                  mindenkinek a szabadságát tiszteletben tartja; de ez csak azért van, hogy maga
                  teljesen szabad maradjon. Ugy-e?!</p>
					<p>Berthez fordultam:</p>
					<p>- Ez teljesen egy európai nőre vall; - mondtam mosolyogva, - lehet, hogy a
                  legszebb dicshimnusz volt, amit valaha férfiről mondtak, de az is lehet, hogy
                  csak azt jelentette: önző majom vagyok.</p>
					<p>Nagyon kellemes volt úgy tennem, mintha a feleségem volna. Ez felkeltette bennem
                  azt a vágyat, hogy v a l ó b a n a feleségem legyen. Viszont játék volt; és nem
                  tudom, szabad-e ilyesmivel játszani. Néha úgy éreztem: nem.</p>
					<p>Bert eloltott egy szivarvéget.</p>
					<p>- Katalinnak megvan az a sajátos szenvedélye, - mondtam, - hogy csupa
                  udvariasságból maga fölé helyezzen embereket. Például velem szemben úgy tesz,
                  mintha reménytelenül szeretne engem.</p>
					<p>- Jack, - felelte Katalin bosszúsan, - ez a “szenvedély” épen magánál nyilvánul
                  meg most.</p>
					<p>- Uraim, - tiltakozott Bert, - hosszú idő óta, ez az első este, amelyet egymást
                  szerető emberek körében, egy családi lámpa meleg fényénél töltök. Harmóniát akarok
                  látni, azért fizetek agglegényadót.</p>
					<p>- Nincs harmónia, uram! - mondta Katalin, kissé fáradtabb hangon, semmint hogy
                  észre ne vettem volna. - Már annyiszor elgondoltam, hogy minden szabály a térben
                  és időben egyaránt korlátozódik, tehát csak egy emberre és egyetlen tartamra
                  érvényes.</p>
					<p>- Nekem mondhat, amit akar, - felelte Bert Denver, - úgysem értem.</p>
					<p>Pedig tudom, hogy megértette. Szemeiből derűs értelem sugárzott. Az ilyen ember
                  nyegleségnek tartja bevallani valamiről, hogy érti. Katalin azonban tovább
                  ugratott engem:</p>
					<p>- De maga csak megértette? Hiszen maga i g a z á n tudja, mire gondolok?...</p>
					<p>Bert Denver áhítattal figyelt minket és tisztelettel sütkérezett a “családi lámpa”
                  melegében. És amikor elment, szinte kihült az a fény, ami nem is fénylett; és
                  hirtelen borzongatóan és fájdalmasan éreztük, hogy nem vagyunk azok, amiknek ez az
                  ember tartott minket, - miután már nem tart azoknak minket.</p>
					<p>Katalin az ablakhoz ment és kibámult rajta. Azután hirtelen megfordult és láttam,
                  hogy könnyes a szeme.</p>
					<p>- Miért muszáj az embernek csalódni valamiben, ahhoz, hogy kétségbeessen? Nem
                  elég, ha tudja, hogy csalódni fog?! Szeretném meggyőzni magát erről.</p>
					<p>- Minek?! Hogy együtt keseregjünk valaminek az elvesztésén, ami után
                  tehetetlenségünkben ki se nyújtottuk a kezünket?!</p>
					<p>- Ilyen az élet.</p>
					<p>- Maga nem tud örülni semminek, mert nincs maga körül százmillió másik ember, aki
                  szintén örül.</p>
					<p>- De ha nincs, akkor én sem örülhetek, mórt minek örülni. Ilyen az élet,
                  mondom.</p>
					<p>- Ugylátszik, maga csak abban hisz, ami hihetetlen és a szerelemről csak akkor
                  hiszi el, hogy szerelem - például - ha reménytelen. Akkor viszont nyilván nem
                  törődik vele. Próbáljon egyszer hiába várni valakire, akkor beszélhet. Addig
                  azonban higyje el nekem: a várás célja mégsem a várás.</p>
					<p>Kiment és én ledobtam magam a rekamiéra és mozdulatlanul feküdtem ott. Talán igaza
                  van Katalinnak és mindenkinek, engem kivéve. Később az ablakhoz mentem, hogy
                  megnézzem a lámpákat a szembenlevő hegyoldalon, mint minden este, anélkül, hogy be
                  tudnék telni vele. Ott valamelyik lámpa egy bordélyház előtt ég, amott talán
                  tavasszal káposzták voltak, nagy rögök és békák. Balra a Tower fölött, valahol
                  vadlibák szállnak, dél felé. A Blackfriars mögött, valóságos ívlámpa-tejút
                  van.</p>
					<p>Egészen lent, délkeleten lakik idősebb Millard, Peacetownban. Rég nem láttam az
                  öreget. Ő semmit se tud Európáról. Már hatvanhat éves és semmi áron nem akart
                  Chikágóba jönni. Nekem kellett meglátogatnom tavasszal. Nem válik meg a
                  nyomdájától, ami gyönyörű és régi és semmit se nyomnak benne. Van egy új, modern
                  nyomda a városban s az öreg Millard olyan, mint az utolsó holland szélmalmos. Ott
                  áll a pultok mögött, betüket rakosgat egymás mellé s nyomtatott leveleket
                  küldözget nekem, hogy valami dolga legyen.</p>
					<p>Ő legalább szép és telivér tipusa annak az embernek, akit nem lehet meggyőzni.
                  Ötven hold földje van és ez a föld ma is úgy terem, mint régen. Sajnos azonban,
                  egyetlen embert se lehet meggyőzni. Legkevésbé akkor, amikor csordába állnak és
                  üvöltenek. Dehát mi az, amit érdemes lenne megpróbálni? Hiszen nekik van igazuk.
                  Józanok és elfogultak, az emberiség kilencvennyolc százaléka. E két
                  tulajdonságukhoz görcsösen ragaszkodnak. Dehát van-e akkora bölcsesség és olyan
                  őszinte jóság, amely kárpótolhatná őket ezért?! Vajjon szabad-e egy embert
                  megingatni abban a hitében, hogy ő a világ közepe?! Szülnek és gyilkolnak, esznek
                  és okádnak, de hát m i t csináljanak egyebet?! Az egész emberiség nem ülhet
                  ölbetett kézzel, egymás gondolataiba merülten! Micsoda asszonyos mohóság, azt
                  hinni, hogy m á s o k n a k gondolkodunk! Katalinnak igaza van ebben. Benőtt a
                  fejem lágya és semmi sem fáj annyira már, mint az, hogy magamba vagyok falazva és
                  soha nem fogom megtudni, igazam van-e és valóban egyedül vagyok-e és mit kellene
                  tennem önmagammal!? Aki hajlamos a kételkedésre, az előbb-utóbb eljut odáig, hogy
                  önmagában is kételkedjék, ami azt jelenti, hogy szellemileg oszlásnak indult.</p>
					<p>Katalin kék selyem pyjamában jött vissza, amiben gyönyörű volt. Leült a rekamié
                  szélére és ölébe hullatta a kezeit.</p>
					<p>- Nem merek lefeküdni, - mondta rosszalóan. - Az elalvás előtti félórák
                  kábulatában néha úgy érzem, hogy tisztán látok. De ebből semmi sem marad meg
                  reggelre és mostanában amúgyis egészen mással töltöm, az elalvás előtti félórát.
                  Tudja, magáról gondolkodom, vagyis inkább elképzelem, hogy bejön és gorombáskodik,
                  vagy könyörög, de néha egészen idegen arca van, máskor olyan teste, mint egy kínai
                  birkózónak és olyankor utálom.</p>
					<p>Elnevettem magam.</p>
					<p>*</p>
					<p>Rapier nem utazott el. Találkoztam vele Donellynél. Lázas kapkodás folyt a
                  minisztériumokban s a Tengerészeti Hivatalban. De engem nem tudott magával
                  ragadni. Tudtam, senki sem vállalja a felelősséget azért, hogy pont ő legyen az,
                  aki nem vállalja a felelősséget a háborúért.</p>
					<p>- Az a fiatal hölgy, a multkor, - mondta Rapier - nem valami rokonszenvesnek talál
                  engem.</p>
					<p>- Vegye ki a szivart a szájából, amikor róla beszél! - feleltem és Rapier gúnyos
                  pillantást vetett rám. Joggal. Szerelmesekre nincs szüksége e pillanatban
                  Európának; különösen olyan szerelmesekre nem, akiknek fogalmuk sincs róla,
                  szeretik-e egymást. Valóban igaza van Katalinnak: rosszkor történt az egész. E
                  lázas és siető embereket idegesíti a látvány, amit nyújtunk; minket pedig idegesít
                  az ő oktalan sietségük és közönyük. Persze, hogy veszélybe rohannak, de nem ez a
                  lényeg most, hanem a rohanás.</p>
					<p>*</p>
					<p>Bert egy héten belül háromszor volt nálunk. Időközben újságíró lett és érthetetlen
                  módon egészen jó riportokat írt, politikai beszámolókat, - egy, a
                  miniszterelnökkel folytatott beszélgetése nagy siker volt. Innen eredt irántam
                  való menthetetlen tisztelete.</p>
					<p>Tegnap este egy kis Soho-i moziba mentünk hárman. Amerikai rövüfilmet láttunk,
                  nagyszerű volt. Közben történt, hogy Bert a sötétben, balról Katalin karja alá
                  nyúlt és megsímogatta a derekát. Ilyesmi először történt vele, amióta én ismerem;
                  a lélekzete elakadt s nem tudta, mit tegyen. De Bert tudta.</p>
					<p>Semmi sem áll közelebb a modern ember erkölcsi felfogásához, mint a sztoicizmus.
                  Kábítószerek helyett minden lehető szenvedés keresése; minden lehető
                  szenvedélytől minden lehető módon való szabadulás: ez az emberi gyöngeség nagy
                  programja, amely majdnem erőnek tünik. Ilyesmit gyakran tapasztalunk. Minden, ami
                  felizgat, hamar el kell, hogy jőjjön, ismételten és mindaddig, amíg már
                  közömbössé válik. Minden, ami jó, el kell, hogy múljék, hogy megszokjam a hiányát.
                  Nem bírom - és nagyon, nagyon sokan nem bírják az életet úgy és csak azért élni,
                  hogy állandóan várni és rettegni kelljen, remélni és csalódni, hinni és
                  kételkedni. Katalin elmondta a történteket és azt, hogy sohase kívánta Denvert, de
                  abban a pillanatban, amikor hozzáért a sötétben: azt kívánta, bárcsak lenne az övé
                  és unná már régen és szakítanának.</p>
					<p>- Ime, kedves Jack: ezért nem értesz meg engem. A relativitáselmélet úgy aránylik
                  a klasszikus mechanikához, amint az én szerelmi életem Abelard és Heloise
                  levelezéséhez. De az emberek egyenkint épúgy felejtenek, mint egyetemlegesen. A
                  mai szinészt játékénak bensőséges átérzettsége szerint dicsérik, mintha Diderot
                  sose irta volna meg Paradoxonát.</p>
					<p>Általában, Katalin túlságosan merevnek tartott engem. Képtelen volt rajtakapni
                  azon, hogy valamit, amit ő tud, én ne tudnék; de ezen állandóan és európai
                  makacssággal csodálkozott. És akkor este majdnem összevesztünk. Nemi tudta elhinni
                  nekem, hogy én elhiszem neki a moziban érzett halálos rémületét; hogy akkor jött
                  rá a benne végbement óriási változásra. Nem tudta megbocsájtani nekem, hogy meg
                  tudom bocsájtani neki, ami történt. Még Denvernek is meg tudom bocsájtani. Katalin
                  kedvéért. Csakhogy Denver egyelőre nem mutatkozott.</p>
					<p>Ezen a héten különös mámorban éltünk, amely azonban tisztán légies jellegű volt.
                  Sem ő, sem én nem beszéltünk még úgy és annyit senkivel, mint most egymással. És
                  sokszor ittunk is és együtt néztük az ablakban a hóviharban pislákoló lámpákat.
                  Mind a ketten éreztük, hogy nem tudnók korlátlanul és teljesen szeretni egymást,
                  amíg nem tisztáztunk bizonyos kérdéseket; amíg elsősorban, nem tisztáztuk, hogy
                  mik azok a bizonyos kérdések, amiket előbb tisztáznunk kell.</p>
					<p>*</p>
					<p>Egy délután be akartam menni a British Múzeumba, amikor Katalin elém állt.</p>
					<p>- Ne menj el, - mondta.</p>
					<p>- Miért ne?!</p>
					<p>- Maradj itthon és igyunk.</p>
					<p>- Délután?! - kérdeztem.</p>
					<p>- Mondj egyetlen elfogadható érvet az ellen, hogy délután, itthon igyunk.</p>
					<p>Nehéz feladat lett volna. Levetettem a kabátomat.</p>
					<p>- Akkor már keverek valamit, - mondtam, - az mégis, valamennyire elkövethető
                  bűn.</p>
					<p>Vermouthból, ginből és cseresznyéből kevertem valamit, ami százszor erősebb volt,
                  mint a cseresznyepálinka lett volna, dehát mindegy volt. Komoly arccal kóstolta
                  meg.</p>
					<p>- Tehát egészségedre, - mondta - ma van a születésnapod.</p>
					<p>- Micsoda?! - egészen megriadtam, - tényleg... ma!? Honnan tudtad?!</p>
					<p>- A naptárodból, - bólintott - ez döntő bizonyítéka annak, hogy teljesen
                  elhidegültél tőlem. Egy ember, aki elfeledkezik a saját születésnapjáról, már nem
                  szereti a feleségét.</p>
					<p>- Bolond vagy, - mondtam zavartan.</p>
					<p>- Bolond?! - mondta és mohón itta ki a második poharat - de legalább tisztában
                  vagyok magammal. Most egyre jobban foglak szeretni. Meg is csallak. De hiába.
                  Minél gyorsabban szaladok utánad, annál gyorsabban menekülsz előlem. Pedig néha
                  úgy érzem, mintha tényleg a feleséged lennék.</p>
					<p>- Kivel csalsz meg?! - kérdeztem bánatosan.</p>
					<p>- Nem tudom, kivel, - mondta, - de ha megcsalnálak, az annyi, mintha megállnék.
                  Akkor talán te is megállnál és megértenél. Hiszen semmi egyebet nem vétettem
                  ellened, mint hogy most talán... kívánlak. S mivel két ember egyszerre nem
                  szeretheti egymást, hát most te vagy az az egyik, aki nem szeret. Ez a
                  leggyönyörűbb a szerelemben. Ezért végtelen és isteni a szerelem, nem azért, mert
                  elérhető és kielégíthető és lebonyolítható és elintézhető.</p>
					<p>- Igyál, szívem, - mondtam - mert igazat fogok adni Denvernek: amikor hallgatsz és
                  lehúnyt szemmel ülsz, akkor édes, karcsú teremtés vagy, minden porcikád csupa
                  bíztatás. De a gondolkodásod megrémít és elutasít és bánt. A tudósok attól félnek,
                  hogy kenyerüket és tekintélyüket venné el a relativítás, végső konzekvenciáiban.
                  Ezért késlekedtek vele Descartestól máig. De mit szóljon egy férj, akinek a
                  felesége relatív?</p>
					<p>- Részeg vagy - suttogta, - nem a feleséged relatív, hanem a kapcsolatunk. És nem
                  vagyok a feleséged.</p>
					<p>Ujra megkeverte az előbbi cocktailt. A gramofón az Egy amerikai Párisban-t
                  játszotta. Ittunk, mert - mondtam, - ilyesmit még ma is vétek józanul
                  hallgatni.</p>
					<p>- Ha már itthon maradtam, - álltam fel, - akkor átöltözöm. Mialatt távol voltam,
                  ivott. Kellemes kábulat szállt fel az agyába, kiváncsi volt, vajjon én is érzem-e
                  ezt a liter cocktailt, amit egy óra alatt megittunk. Házikabátban jöttem
                  vissza.</p>
					<p>- Képzeld el, Jack, - mondta kissé akadozó nyelvvel, - képzeld, hogy én vagyok
                  negyven éves és te huszonnégy?! Mit csinálnál velem?</p>
					<p>- Ugyanazt, - mondtam - de mi a csudának képzeljem ezt?! Legyünk inkább mind a
                  ketten huszonnégy évesek.</p>
					<p>*</p>
					<p>Csaknem részegek voltunk, amikor estefelé Bert beállított; de annyira igyekeztünk
                  józannak látszani, hogy valósággal feszesen és fejedelmi modorban beszéltünk vele.
                  Amikor megértette a történteket, nekilátott és pusztította a cocktailt. Homályos
                  körvonalaiban láttam az arcát, amint rámnézett és azt gondoltam, hogy ki akarja
                  fürkészni, mit gondolok. Vagy emlékeztetni akar arra, amikor a moziban voltunk?
                  Tudni akarja, hogy tudom-e? Micsoda beszéd az, semmi köze hozzá. Nem tudom, mi
                  jutott eszünkbe, fényes nappal, hétköznap, otthon berugni! Van itt valahol a
                  szobában egy hatalmas öblű karosszék, aha, már látom. Oda belevetem magam, lábaim
                  elnyúlnak, akkora s olyan puha ez a szék, mint egy ágy. - A pullover szorít, -
                  mondja Katalin, - de nem vethetem le, mert hárman vagyunk. Nem vagyok olyan
                  bolond, hogy ezt ne tudnám. Nem látom őket, - dünnyögött félig lehúnyt szemmel, -
                  de azért érdekelnek. Isznak mostan, Jack is állja a sarat. Micsoda kellemes
                  állapot, nem vagyok háziasszony, nem vagyok feleség, nem vagyok doktor, nem vagyok
                  Katalin se, csak v a l a m i, itt a fotőjben. Ha az ember iszik, akkor látja, hogy
                  nincs lelke! Rettenetes, de így van, mert hol érintkeznék egymással a lélek és az
                  alkohol?! Hiszen nemcsak a testem alszik, hanem a tudatom, érzéseim és
                  gondolkozásom is! Az lenne örökkévaló, amit le lehet itatni!? Segítség! -
                  kiáltotta; de talán csak suttogás volt. Most föléhajoltam, megpróbálok magyarázni
                  neki, de csak nevet. - Katalin - mondom - gyere ide és figyelj rám.</p>
					<p>Félreállok, most Bert hajol fölé és nevet.</p>
					<p>- Te, - mondja Katalin - a lélek, mi van a lélekkel, nem tudod?!</p>
					<p>Bert bólint.</p>
					<p>- Tudom, - mondja komolyan - de megkértek, hogy senkinek se áruljam el.</p>
					<p>Pofon akarom ütni, most már ő is nevet. Az a legborzasztóbb, hogy én is nevetek.
                  De hát mi van, amin nevetni lehet?! Vagy érdemes! Vagy szabad. És még mindig
                  iszunk. Valaki dúdol.</p>
					<p>Katalin kinyitotta a balszemét, én tenyerembe temetem az arcomat, Bert dúdol és
                  vizes a szeme körül a bőr. Mi van ezekkel?! Talán beleszerettek egymásba, hogy így
                  ülnek?! Felkelek, de kissé inog a szoba.</p>
					<p>- Gyerekek, - mondja Katalin, - adjátok ide a koordináta-rendszeremet. Anélkül nem
                  találok a szobámba.</p>
					<p>Jó kedve kerekedik, maradni akar, de megfogjuk kétoldalt és megyünk a szobákon át,
                  mint valami gyászmenet.</p>
					<p>- Énekeljünk valamit, - mondom, - úgy, mint régen, gyerekkorunkban.</p>
					<p>- Nem emlékszem rá, hogy valaha énekeltünk volna, - mondja Bert szomorúan. Azt
                  hiszem, ez a hálószoba. Itt van a rekamié és ott az ablak. Bert elmegy a
                  szobalányért. Katalin megcsókol. Ugy csókolja a számat, mint egy megszállott. Sír,
                  csókol, ölel és babúsgat. Mit csináljak?! Jó. Látom, hogy az ablakhoz megy,
                  kibámul. Bert visszajön. A szobalány lefeküdt. - Majd te levetkőzteted - mondja.
                  Bert kimegy. Katalin odanyujtja a lábait. Lehúzom a cipőket. Harisnyát. “Aranyos
                  voltál” mondja. “Miért?” kérdem. Kioldom a harisnyakötőt. Leszedegeti magáról a
                  ruhát, pullóvert; megcsókolom, de behúnyt szemekkel.</p>
					<p>Amikor kimegyek, ott fekszik, elfelejtette betakarni magát. Az már nem volt fontos
                  neki. Visszafordultam. Az egyik térde magasabban van, jobb lába lelóg a
                  rekamiéról. Fehéren csillog a teste, beragyogja a lámpafény, mint a Nap a hómezőt.
                  Szép, de ez elmúlik. Nem kellene minden nap inni, hogy az embernek e g y ilyen
                  pillanata legyen huszonnégy órából? Elkísértem Denvert és félórát jártam a
                  hóesésben. Fehéren csillognak a pelyhek; egy fényszóró csóvája kutatja a
                  világtalan eget.</p>
					<p>Hazatérek s a tapétaajtón át hallom egyenletes lélegzetvételét. Kezdjünk már
                  valamihez, gondolom idegeskedve, ez így nem vezet sehova. Nem lehet csak é l n i.
                  Nem lehet c s a k élni. Az embernek nyögni és veszteni és nyerni kell; újra és
                  újra megpróbálni valamit. Túl boldogok vagyunk így, ha nem kezdünk sürgősen
                  valamibe, amitől boldogtalan lehet az ember.</p>
					<p>*</p>
					<p>Katalin nyolc nap mulva ideadta nekem azt a levelet, amit Merril Brunónak, az
                  unokaöccsének írt. Nem küldte el; mert elfeledkezett róla. Csak az volt fontos,
                  hogy megírja. De amikor írta, nem nekem írta; és ez különösen tanulságos a
                  számomra.</p>
					<p>Együtt olvastuk a levelet, a londoni lakásban, amelyet harmadnapra felmondtunk.
                  Katalin fekete haja előrehullott s orrát a hüvelykujjára támasztotta. A levél ez
                  volt:</p>
					<p> “Kedves Brunó, már irtam neked egy lapot, amelyet Jack Millard is aláírt. Csaknem
                  egy hónapja ismerem és azóta együtt vagyunk. Sokáig találgattad, mi lesz belőlem,
                  hát ez lett. Nehéz elmondani. Jack kissé nehézkes és nagyon nagyra becsülöm.
                  Fokozott tisztelettel bánt velem, a kényes helyzet ellenére. Voltak napok, amikor
                  azt hittem, hogy ő volt az, aki helyet biztosított magának a közelemben és akkor
                  megjátszotta, hogy rámúnt. Persze mindez nem ilyen dúrva kontúrokban történt. Az
                  élet térben mozaik, időben azonban egyenest vonal. Térben nem tudom elmondani. A
                  térben minden pillanatnak végtelen kiterjedése van. Az időben pedig a legnagyobb
                  kiterjedést is csak a nehézkes emberi képzelet vastagítja ponttá! Nos, hát
                  beleszerettem. De akkor én se voltam annyira résen, hogy kellőkép észrevettem
                  volna magamon.</p>
					<p>Január hetedikén, sítúrára mentünk, - bezártuk a londoni lakást. Jack még tíz
                  napig ért rá.</p>
					<p>Először Bowden-Hillben, a Hill Houseban szálltunk meg s onnan mentünk másnap a
                  hegyekbe. Az első nagyobb túrán fehér pullover volt rajtam, kék posztónadrág és
                  kis, ferde sapka. Azt hiszem, nagyon csinos lehettem, mindenki utánamnézett. Jack
                  nem nézett utánam, mert előttem ment. Nem akarlak a drótkötélpályával és
                  bobversennyel untatni. Amikor fent voltunk egy nagy, fehéres-szürke fennsíkon, az
                  arcom fehér volt már, az orrom vörös. Nagyszerűen siklottunk le, másztunk fel és
                  kószáltunk mindenfelé. Ez életemnek igen boldog időszaka lett, ez a hét. Mindig
                  szerettem a hideget, a tiszta, hideg havat; alacsony, fehér és rongyos felhőket a
                  csúcsok körül.</p>
					<p>Az egész olyan egyszerűen történt, - az ilyesmi csak egyszerűen történhetik.</p>
					<p>Mikor, visszatérve, a szobánkba értünk, még vacsora előtt, a menedékházban, Jack
                  teljesen sportszerű mozdulattal letérdelt előttem, hogy lehúzza a
                  bakancsaimat.</p>
					<p> Letérdelt, mondom és lehúzta egyik bakancsot a másik után. A lábaim hidegek
                  voltak és remegtek.</p>
					<p>Jack gondolkodott, hogyan melegítse meg őket. Végül előszedte a két teveszőr
                  takarónkat és egyet-egyet a lábaimra búgyolált. Mondhatom, rettenetesen néztek ki,
                  a két óriási csomó, amelyben a testem végződött mostan, - mind a ketten nevetni
                  kezdtünk.</p>
					<p>- De Jack, - mondtam gondterhes arccal, - ettől most nem tudom lehúzni a
                  nadrágomat.</p>
					<p>- Mért akarod lehúzni?! - kérdezte.</p>
					<p>- Először, mert így nem mehetek vacsorázni, másodszor szúr.</p>
					<p>- Az más, - mondta. Még mindig ott görnyedt előttem, lehámozta a takarókat és
                  minden további nélkül leráncigálta a nadrágot rólam. Mindenféle meleg holmi volt
                  rajtam, igazán bosszantott, mit kell neki mindent látni. De mindent leszedett
                  rólam, mint egy hivatásos öltöztetőnő és dörzsölgetni kezdte a fagyos, fehér
                  lábaimat. És egyre közelebb jött hozzám és, egészen átmenet nélkül az övé lettem.
                  Bár hiszen sohase voltam annyira a magamé, mint ebben a percben.</p>
					<p> Olyan különös volt, hogy közben és utána meg k e l l e t t kérdeznem, többször
                  is: szeretsz?! Kapálóztam ellene, nem is figyeltem rá, mit felel, mégis,
                  könyörtelenül felfakadt bennem ez a kérdés, mintha támaszt, magyarázatot,
                  mentséget, valami pozitívumot keresnék, amíg a testem lázas és őrjöngő táncot jár.
                  Szeretsz?! Szeretlek. Ime, ez az üres szó, ez a hazugság nem léha ígérgetés, hanem
                  szükségszerűség. Az öntudatunk legmélyéről fakad a kérdés is és a felelet.</p>
					<p>Most már az ágyon feküdtünk, egymásba kapaszkodva és ezt kérdeztük és feleltük:
                  szeretsz? szeretlek. Dehát mondj már valami mást is! - könyörögtem és Jack
                  gondolkozott és töprengett és igyekezett, de nem tudott mást mondani. És ölelés
                  közben a száját az én számra tapasztotta, hogy beszélni ne tudjunk, csak nyögni,
                  csókolni és sóhajtani. Csókolt és magához tapasztotta a derekamat és ezekben a
                  pillanatokban megértettem őt; éreztem, hogy érez, élveztem, hogy élvez, szerettem,
                  hogy szeret. Ez minden, ez a legtöbb.</p>
					<p>Milyen különös és komplikált dolog volt egy szobában járkálni és öltözködni vele,
                  ezek után. Végignézte, amint letérdelve kinyitom a bőröndöket, testem egész
                  felületén éreztem a pillantását. Megfordultam és, azt hiszem, hálásan néztem rá.
                  Igen Jack t ö r ő d ö t t velem; jobban, mint bárki eddig, Jack i n k á b b velem
                  törődött, mint önmagával, mintha - minden szenvedélyessége ellenére is - valami
                  közös feladat megoldásán búzgólkodna velem; bevárt, ha elmaradtam és segített, ha
                  gyöngének bizonyultam. Szép és hálás tanítványnak éreztem most magamat, semmi
                  többnek; de ez teljesen kielégített, sőt büszkévé tett. Lassan megnyugodtam,
                  felöltözködtem és gondosan kikészítettem az arcomat. Jack is elkészült a
                  szómokingjával és valamennyire rendet teremtettünk a szobában. Aztán lent, az
                  étterem déli fala tiszta üveg volt és szélesen, felfelé húzódó fenyőerdőre nézett.
                  Bár odakint még nem volt sötét, bent már égtek a csillárok; az asztaloknál három
                  különböző társaság ült. Olyan könnyűnek, könnyűnek és vidámnak éreztem magam,
                  mint még soha. Jack rámfüggesztette sötét szemeit, mintha valami bolond csinyen
                  törné a fejét és engem szemelt volna ki áldozatául. Megrendeltük a vacsorát,
                  vörösborral és egy jólismert játékot játszottunk, ami abból áll, hogy egyikünk
                  megkérdi a másiktól: mire gondol most?! A másik hazudik valamit s az egyik
                  elhiszi. Van még egy távolabbi lehetőség is: e másik igazat mond s az egyik nem
                  hiszi el.</p>
					<p>- Katalin, - mondta Jack csöndesen, - mondjon most valami szépet és kellemeset
                  nekem. Először, - és nem baj, ha utoljára. Ha tud.</p>
					<p>- Igen, Jack, - feleltem - most már van valami, amit elveszíthetek.</p>
					<p>- - - - - - - - - - - - - - - - - - - - - - - - - - - - - - - - - - - - - - - - -
                  - - - - - - - - - - - - - - - - - - - - - - - -</p>
					<p>És neked is csak ezt mondhatom, drága Brunó; hogy, ha eszedbe jutok, tudd, hogy
                  mit gondolj rólam s ha a régi barátok érdeklődnek: tudd, hogy mit n e mondj.</p>
					<p>Merril Katalin.”</p>
				</div>
				<div type="chapter">
					<head>
             Légitámadás.
               </head>
					<p>Az utolsó este nagyon szép volt; mint általában az utolsó esték. Már napokkal
                  előbb el kellett volna hagynunk Londont; csakhogy az ember az az állat, amely nem
                  érzi meg a veszélyt.</p>
					<p>Egymás mellett feküdtünk, könyökre támasztott állal, a rekamién és nem gondoltunk
                  semmire, vagy, néha, hangosan gondolkoztunk. Egyszer féloldalt fordult és
                  sáppadtan és könybenázott szemmel kérdezte:</p>
					<p>- Nagyon sajnálom, hogy nem gondoltunk a jövőre, - mért nem vigyáztál, hogy ne
                  legyen gyermekem?!</p>
					<p>- Miért ne legyen?!</p>
					<p>Térdreugrott s a homlokára szorította keskeny, fehér ökleit.</p>
					<p>- Ó, hát nem érted?! Aki szül, az gyilkol is! Nem birnám elviselni a gondolatot,
                  hogy gyerekem legyen és kiszolgáltassam az életét Rapiereknek, Ksiapleveknek
                  és... nem, hidd el, inkább én ölném meg, mint hogy mások öljék meg.</p>
					<p>Megsimogattam a haját.</p>
					<p>- Szamárság, Katalin! Gyerekről nincs szó és ha igen?! lehet még belőle békeangyal
                  és nagy sebész, vagy író.</p>
					<p>Elhallgatott és csendesen, de rosszkedvűen mondta.</p>
					<p>- Nem tudom megszokni, hogy maga mindenben olyan könnyen meg tud győzni! Ezt nem a
                  szavaival teszi; visszaél a gyöngeségemmel! - Ismét elterült a rekamién. -
                  Különösen az utolsó héten figyeltem! Lassan kiderült, - főleg nagy és fárasztó
                  kirándulásainkon, - hogy a természetet is közvetlenebbül, alaposabban és
                  bensőségesebben ismeri, mint én. Talán az emberek természetét is. Szóval, anélkül,
                  hogy száz ilyen kisebb, intim győzelmét felpanaszolnám, elismerem, hogy minden
                  alapos, harmadik-személyű megfigyelő ezt a tanulságot vonná le az utolsó hetünk
                  élményeiből: kiderült, hogy maga különb ember nálam. Pedig nem egészen így van.
                  Nagyjában évek óta erősebben és biztosabban élek, mint a férfiak, körülöttem.
                  Ennek a reakciója b e n n e m az, hogy most mindenáron másodrendű szerepet k í v á
                  n o k játszani maga mellett. Igen, és mert kívánom ezt, lassan el is érem,
                  magamban és magában egyaránt, azt ami ehhez szükséges. Elismerem, kegyetlenül
                  ellenszenves lehet ez az analizis, úgyis, mint folyó életem állandó gardedámja.
                  Dehiszen nem a múltat analizálom, mégkevésbé a jövőt. Ez az, ami bennem a
                  történtekből megmarad, de ez se maradna meg, ha nem próbálnám rendszerbe
                  foglalni. Amit az ember a multból lát, az csupa zürzavar. S amit a jövőből, az
                  csupa találgatás.</p>
					<p>- Akkor ne féljen attól, hogy gyereke lesz - szakítottam félbe. - A háború is csak
                  találgatás.</p>
					<p>- Talán csoda fog történni?! - kérdezte. - Vagy olyan kor következik, amelyben
                  érdemes élni s amelyben mindenki természetes halállal múlik ki majd?!</p>
					<p>Kibámult a téli képre s én is önkéntelenül a havas domboldalra függesztettem
                  tekintetemet.</p>
					<p>- Katasztrófák történnek, - mondtam, féligmeggyőzve - a háborún kívül is.</p>
					<p>- Igen, - mondta - de a katasztrófa áldozatai Istenhez fordulhatnak, mert Isten
                  áldozatai. A hősi halottak és sebesültek azonban egymás, az emberek áldozatai.</p>
					<p>- Katalin - kérdeztem inkább kiváncsian, mint kétkedően - maga h i s z
                  Istenben?!</p>
					<p>Vállat vont.</p>
					<p>- Évtizedekkel ezelőtt felvilágosodottak voltunk - mondta. - Akkor az emberben
                  hittünk. A huszadik század második felében reménytelen igyekezet már az emberben
                  hinni. Vagy nem hiszek, vagy Istenben hiszek.</p>
					<p>A vonatunk este indult Doverba. Ebédelni mentünk, de az éttermekben alig lehetett
                  helyet kapni. Minden ember kezében újság volt. Az uccákon, - hétköznap délben -
                  hullámzó tömeg! Amint a Timesből megtudtuk, az izgalom oka az volt, hogy a spanyol
                  flotta kitört az angol gyürűből és a portugál partok felé közeledik. A Cityre
                  percekig tartó dermedt bénaság ereszkedett. De csak percekig tartó... A
                  rádiókészülékek hullámverésszerűen közöltek hírt, hír után s az emberek lerohantak
                  az uccákra, hogy közöljék a hireket más emberekkel, akik éppúgy hallották már
                  őket.</p>
					<p>A Milan éttermében ültünk, egymással szemben; s az uccára bámultunk, bizonytalan
                  érzésekkel telve. Az ucca keskeny volt s a ködben lámpasor égett. Rengeteg ember
                  sietett az uccán keresztül a fontosabb utvonalak irányába. Ilyen mozgást máskor
                  helyenkint lát az ember, amikor valami szerencsétlenség történik és mindenki
                  odarohan. Most azonban úgy tűnt nekem, mintha rengeteg szerencsétlenség történt
                  volna, mindenfelé.</p>
					<p>- Katalin! - mondtam hirtelen - mire gondol?</p>
					<p>- Erre a nyüzsgésre, - felelt - és ami előtte volt és utána jön. Kár, hogy jók az
                  idegeim. Különben most látomásaim volnának.</p>
					<p>- Én nem tudok erre gondolni - vallottam be - mert újabban mindig arra gondolok,
                  ami köztünk történt.</p>
					<p>- Köztünk nem történt semmi különös! - mondta és közelebbhajolt. - Vagy azt hiszi,
                  számit az, hogy e g y emberben mi megy végbe? Én megváltoztam, de a világ nem
                  változott meg. És most örökké így szeretnék maradni magával, - s most a világ
                  változik meg körülöttünk. És én nem tudom beérni azzal, ami volt; én többet
                  akarok. Engem maga boldoggá tett; nem értem, hogyan lehetséges, de így van.</p>
					<p>- Nagyon örülnék, ha így volna.</p>
					<p>- Tudom, hogy maga valamiképp leleplezett engem és valamiképp felülkerekedett. De
                  az utolsó héten maga többet hallgatott, mint valaha és én hihetetlenül beértem
                  ezzel és örültem minden mozdulatának. Ahogyan maga mindenért lelkesedett és minden
                  érdekelte, ami a harisnyámra, érzéseimre, karomra, vagy derekamra vonatkozott:
                  tudtam, hogy ez a maga szerelme és í g y volt féltékeny. Néha, amikor letérdelt,
                  vagy ült a karszék elé, amelyben ültem, a földre, - felemelte a bal lábamat s a
                  térdhajlás alatti bőrt simogatta és nézte, feszült figyelemmel. Ez a céltalan és
                  értelmetlen foglalkozás hatásával megbabonázott engem. Behúnytam a szememet és
                  szédítő nyugalom szállt meg. Semmi áron nem tudtam volna egyetlen szót kinyögni.
                  Ez az időszak megtanított azokra az ismeretekre, amelyeket semmiféle katedrán nem
                  tanítanak. Amelyekről elég tévesen láttam, hogy a testi érintkezés megkezdésétől
                  számíthatók, függetlenül annak kísérő körülményeitől és érzelmi fokától. Azok az
                  órák, amikor a magáé voltam, úgy tűntek nekem, mint némajáték, amelyet távolról
                  figyelek. Annyi mindent érzek, de semmit se gondolok. Zsibbadt és rémült
                  állapotban szerettem magát; némelyik pillanatban azt gondolom: most fel fogom
                  emelni a balkaromat! - és nem emeltem fel. Ez nagyon jó volt, Jack; és nagy kár,
                  hogy vége van.</p>
					<p>- Most kifizetem a számlámat, elhozatjuk a podgyászt és azonnal elutazunk, -
                  mondtam, hirtelen elhatározással. - Azt hiszem, m o s t sikerült megértenem
                  magát.</p>
					<p>- Ne gondolja, hogy félek - mondta tágranyílt szemekkel. De már nem feleltem.
                  Szinte belevetettük magunkat a tömegbe s lépésről-lépésre jutottunk tovább.
                  Percek alatt úrrá lett rajtam az érzés, hogy bűnösen könnyelmű voltam. Nem kellett
                  volna ilyen soká Londonban ülnünk, mindenről megfeledkezve! De még nem késő, -
                  mondtam magamban, félrelökve egy nagyszájú boltoslegényt, aki a csatornakövön
                  állva szónokolt Hammersmith megmentéséről.</p>
					<p>Taxiba akartunk ülni, de már a második állomást találtuk üresen. A köd felszállt s
                  az égbolt zöldesszürkén lógott a fejünk felől le Croydonig. Egy keménykalapos úr
                  lihegve rohant ki a szembenlévő vendéglőből. Elkaptam a karját.</p>
					<p>- Mi az?! - förmedtem rá csaknem durván. Rámbámult.</p>
					<p>- A rádió - motyogta.</p>
					<p>- Mi van vele?!</p>
					<p>- Most cáfolta meg a spanyol légiflotta közeledésének hírét.</p>
					<p>- No és?!</p>
					<p>- Nyugalomra intenek mindenkit! - fujtatta a pasas - ismerjük már ezt, tudjuk, mit
                  jelent! Eresszen el és menjen vidékre, ha teheti!</p>
					<p>Gyalog mentünk tovább, tanakodva. Járművet azonban sehol se láttunk. Mintegy tíz
                  perc mulva azonban valóságos népvándorlás indult meg Kensington és Dorking s a
                  szélek felé. Most rengeteg magánautó rohant mindenfelé. Az ég egyre világosabb
                  lett.</p>
					<p>Megálltunk egy sarkon, mert a tömeg elzárta az utat. Két repülőgép jelent meg
                  felettünk és röpcédulákat szórtak le. A cédulák közül csak kevés jutott el a
                  térre, amelyen álltunk. Csakhamar elterjedt a híre, hogy a cédulák is nyugalomra
                  intették a lakosságot, de semmi konkrétumot nem tartalmaztak.</p>
					<p>*</p>
					<p>Alig egy óráig tartott az egész. Céltalanul hányódtunk a tömegben, hol keleti, hol
                  északi irányban és egyszerre csak a Trafalgar Square-en voltunk. És a Trafalgar
                  Square néptelen volt és halálos csend ereszkedett le ránk. Az égbolt fele
                  koromfekete volt, a másik, a nyugati fele zöldesszürke fényű. Katalin
                  megszorította lelógó balkaromat. Mintha egy szörnyű, bábeli városban álltunk
                  volna, amely kietlenebb és magányosabb volt, mint a sivatag közepe. Lent a sarkon
                  egy rendőr állt s az eget kémlelte.</p>
					<p>- Gyerünk! - kiáltottam rekedten s megrántottam Katalin karját. De nem tudtam
                  merre. És ebben a pillanatban sivító hang hallatszott valahonnan és fejünk felől,
                  meghatározhatatlan irányból. A hang bántó és vészes és embertelen volt és egyre
                  erősödött.</p>
					<p>- Légitámadás, - mondta Katalin csüggedten. És én arra gondoltam, mennyire meg
                  kellett változnom ahhoz, hogy most ne izgalmat és fokozódó tettvágyat, hanem
                  halálos kétségbeesést érezzek, - Katalin miatt. Őrá figyeltem és követtem a
                  tekintetét.</p>
					<p>A zöldes-piszkos színű nyugati égen tizenhét gép tűnt fel. Halk, távoli zúgással,
                  egyetlen ferde vonalban. Nagyon magasan voltak és egészen kicsinyek. Meredten
                  bámultam felfelé s a gyomrom émelyegni kezdett.</p>
				</div>
				<div type="chapter">
					<head>
       London pusztulása.
               </head>
					<p>Néhány percig tartott az egész s olyan távoli volt a felfüggesztett, pokolfényű
                  szürke lapon az apró, alig közelgő raj, mintha játék lett volna, vagy álom, de
                  semmiesetre se valóság. Ha visszagondolok ezekre a percekre, tudom, amit akkor
                  nem tudtam: hogy a vész-sziréna szünettelen, bőgő sivítása süketté tett. Azt
                  hittem a k k o r, hogy a gépek n é m á n közelednek. Katalin mozdulatlanul és
                  mereven állt mellettem, amíg ujra elindultunk. Ekkor már volt valami cél
                  rohanásunkban, legalább is az enyémben: a Milan felé igyekeztem s magammal húztam
                  Katalint.</p>
					<p>A rohanás perceire nem emlékszem. Óriási egérfogóban voltunk és mindegy volt,
                  merre futunk. A szálló hatalmas épülettömbje hirtelen meredt fel előttünk. A
                  portásfülkében senki se volt. A hallban három idősebb nő állt tanakodva, kifestett
                  arccal és üveges szemekkel. Éppoly kevéssé törődtek velünk, mint mi velük.</p>
					<p>Baloldalt a bár ajtaja nyílt. Katalin megértett. Az ajtó előtt megtorpant, de
                  aztán csaknem egyszerre léptünk be. A bár zsúfolva volt! Pincérek, hotelszolgák és
                  estélyiruhás hölgyek és urak ültek, vagy álltak, nyitott palackok mellett. A
                  jazz-band működött. A vörös tapéta nedvesen csillogott a hőségben.</p>
					<p>A legelső asztalnál Giulia ült. Karjai ernyedten lógtak lefelé. Alig ismert
                  ránk.</p>
					<p>- Rapier fent van, mondta és merev tekintetében felvillant és ismét kihült valami.
                  - Pontosan tudta, mi lesz és reggel indult volna Liverpoolba. Mindent kiszámított,
                  csak engem nem számított ki.</p>
					<p>Katalin megfogta Giulia lecsüngő kezét.</p>
					<p>- Mi történt?! - kérdezte bársonyos hangon.</p>
					<p>- Szétlőttem a fejét, - mondta Giulia szürkén. - Először leütöttem, amikor
                  csomagolt és hozzákötöztem a szekrényhez. Délután magához tért és mozgatni kezdte
                  a szekrényt.</p>
					<p>Katalin buzgalma elernyedt. Elengedte a nő kezét.</p>
					<p>- Halálfélelmei voltak - nevetett Giulia. - Mindenkinek vannak halálfélelmei, még
                  neki is voltak.</p>
					<p>Egy pohár Gin-t ivott; utána felkelt és kitámolygott az ajtón. A lármában senki
                  sem vette észre. Volt vagy negyven ember a bárban és mind részeg volt. Egy álmatag
                  fiatalember a földön ült és csuklott.</p>
					<p>Elképzelhetetlenül erős, infernális csattanás vetett véget ennek a bámészkodásnak.
                  Az emberek felordítottak; alattunk remegett a föld. Egy férfi asszonyi hangon
                  sikoltozott. Katalin felkelt és az ajtóhoz ment, kérő pillantást vetve rám.</p>
					<p>Otthagytuk a bárhelyiséget s ismét a hallba botorkáltunk, süketen. És vakon, -
                  mert a hall koromsötét volt. Kitapogatóztunk a forgóajtón, amelynek minden ablaka
                  hiányzott. Egész London sötét volt, de amint felnéztünk az égboltra, felvillanó
                  fényeket láttunk, amelyek túlságosan vörösek voltak ahhoz, hogy kozmikus
                  eredetűek lettek volna. Ugy fogtuk most egymás kezét, mint a katona a
                  cselédlányét. Balra, egy ucca egyik házsora helyén fekete porfelhő látszott.
                  Vakolatdarabok hullottak szét, mintha valami óriási parittyából lőtték volna ki
                  őket. Az egekből érkező és egekig csapó dübörgésben elveszett a teherautó lármája,
                  amely hirtelenül, feketén és inogva fordult ki elénk egy sarkon. Néma figurák
                  integettek rajta. A hatalmas kocsi lassított. Átnyaláboltam Katalin derekát és
                  azonnal éreztem, hogy felülről emelik. Én már menetközben kapaszkodtam fel a
                  kocsira.</p>
					<p>Levettem a keztyüimet, hogy cigarettára gyujtsak a lámpák nélkül robogó
                  teherautón. Valami puha és nehéz tárgyat nyomtak a kezembe. Gázmaszk volt. Mélyet
                  szippantottam a levegőből, amely kristályosan tiszta és éterien hideg volt. Amint
                  észrevettem, mindenkinek a kezében volt egy ilyen szerszám. Időközben mindenfelé
                  fények villantak, néha pillanatokra világos lett; a csattogás, dörgés, dübörgés,
                  sivítás pedig már nem a süketté lett füleken, hanem a bőrön, szemen és szájon át
                  tört az agyba és rombolt ott, idegfájást és bénult félelmet okozva. A jármű
                  hirtelen, kétségbeesett roppanással megállt. Előrenyujtott nyakkal kémleltem fel.
                  Baloldalt hétemeletes ház homlokzata vált el a tűzfaltól. Irtózatosan hosszú
                  időnek tünt, amint nagyobb és nagyobb szögben vált el. Tisztán láttam, hogy egy
                  embermagasságú szobor ötven méter magasságban átrepül a szembenlévő házra. Lent,
                  előttünk, elgörbült és kettévált a postaláda és levelek repültek szét. Katalin
                  hozzámtapadt és görcsösen remegett.</p>
					<p> Három órával később egy gödör szélén öten ültünk, gázálarcokkal a nyakunkon,
                  Kensington nyugati határán, dideregve. Tompa búgás hallatszott dél felől.
                  Előttünk, az úton, két ló feküdt elnyúlva és mereven. Katalin megfogta a kezemet
                  és felkelt. Csakhamar ketten baktattunk az úton, kifelé. Most teljes csend volt;
                  de a szűk tokban tisztán hallottam a magam lélegzetvételét. A teherautónak nyoma
                  se volt. Nem tudom, hogy kerültem ide; a légnyomás elkábíthatott. Restelltem
                  magam és mondtam valamit; aztán eszembe jutott, hogy hiszen az úgysem
                  hallható.</p>
					<p>Hallatlanul lassan haladtunk előre, pedig semmi fájdalmat sem éreztem és
                  kábultságom is egyre tünt. Egy meleg kávé boldoggá és fitté tett volna. Sokáig
                  tartott ez az út és mögöttünk derengő szürkeség terjedt. Kertek alatt, sötét és
                  néma házak mellett haladtunk el; Katalin egyre görnyedtebben járt és láthatóan
                  erőlködött, hogy levegőt kapjon. Az úton végig döglött verebek feküdtek, egy
                  varjút is láttam. Vöröstetejű gyártelep tünt fel jobbra; sok épület volt és
                  mindegyiknek vörös, fém-fényű teteje volt. A sarkon egy ember állt s az eget
                  kémlelte. Amikor láttam, hogy mozog, lekaptam a gázálarcot és odasiettem
                  hozzá.</p>
					<p>- Jó reggelt, - mondtam - van valami újság?!</p>
					<p>Éjjeli őr volt, lámpával és kulcscsomóval. Arca merev és sárga volt, nagy
                  szemölccsel; és tüskés állal.</p>
					<p>- Nálunk nem történt semmi, - felelte, nem tudom, hangosan-e; én a l i g
                  hallottam.</p>
					<p>- Itt lakik valahol?! - kiáltottam, amire csodálkozó pillantást vetett rám és
                  intett, hogy kövessem.</p>
					<p>Katalin arca megnyúlt, szemei sötétszürkének látszottak. Végigmentünk egy hosszú
                  és jeges úton, míg a telep kapujához értünk. Portásfülkeszerű szobába vezetett
                  minket az őr és míg mi egymás mellett, padon ülve hallgattunk, - ő teát
                  főzött.</p>
					<p>Katalin megfordult és kibámult az ablakon. London felett rengeteg kisebb és
                  nagyobb füstfelhő lebegett, némelyiknek tüzes volt a belseje. A szürkületben is
                  jól látszott Whitehall, Hammersmith és Croydon pusztulása; ezer és ezer meztelen
                  tűzfal és bedőlt tornyú templom.</p>
					<p>Megittuk a teát. A tüskésállú öreg azt mondta:</p>
					<p>- Egész éjszaka innen néztem ezt... nem volt okom rá, hogy körüljárjam az
                  épületet. Ugy gondolom, hogy hajnaltájban lelőtték a spanyol gépeket. Északról
                  igen sok angol repülő jött.</p>
					<p>- Kissé elkéstek; - morogtam. - Két évvel ezelőtt a Post-ban megírtam, hogy a
                  légiháború egyszerű tempó-kérdés. Győz az, akinek tempóelőnye van. Akkor is győz,
                  ha végül lelövik.</p>
					<p>Katalin felemelte a fejét és fáradtan mondta:</p>
					<p>- Ugyan, Jack, hogy lehet győzelemről beszélni.</p>
					<p>Cigarettára gyujtottam.</p>
					<p>- Az irataink nálam vannak, - mondtam, - át kell jutnunk Franciaországba.</p>
					<p>- Nem lesz könnyű, - mondta Katalin. - És vajjon o t t mi van?!</p>
					<p>- Kereskedelmi hajóforgalom biztos nincs, - véltem - és ezért utána kell néznünk
                  valamilyen alkalmatosságnak. Öregem, - fordultam az őrhöz - nincs itt valami autó,
                  kocsi, repülőgép, vagy akármi?</p>
					<p>- Nincs, - felelte - és ami van, ahhoz nem lehet nyúlni. A városi irodából
                  kitelefonáltak, hogy ha bárki fosztogatni próbál, nyúljak a fegyveremhez.</p>
					<p>Összenéztünk Katalinnal. Elképzeltem a vezérigazgatót, amint haldokolva is a
                  fosztogatók ellen ad ki intézkedést.</p>
					<p>- Ha volna valami jármű, megvenném! - próbálkoztam újra.</p>
					<p>Az öreg kiegyenesedett.</p>
					<p>- Ön megvenné, - mondta - de én nem adhatom el, ami a másé.</p>
					<p>Igy tehát gyalog mentünk tovább. Ezer fontért se lehetett volna semmiféle járművet
                  kapni. A legközelebbi faluban minden ember az uccán volt. Segíteni nem akartak,
                  ellenben szédületesen sokat kérdeztek. Egy aluljárón keresztültörve, végül is az
                  állomásépület mögé értünk. A második sínpáron befutott mozdony állt, két
                  teherkocsival.</p>
					<p>Átszaladtunk a síneken s felugrottunk az egyik teherkocsira. Tele volt
                  katonákkal.</p>
					<p>Le akartak dobni, de aztán diplomáciai útlevelem segítségével elértem, hogy
                  átvittek minket a másik kocsiba, a parancsnok elé. A parancsnok pedig Bert K.
                  Denver volt. Egy arcizma se rebbent meg, amikor meglátott minket.</p>
					<p>- Itt nem maradhatnak, - mondta, - de a mozdonyon eljöhetnek. Majd intézkedem. A
                  csatornán azonban bajos lesz átjutni.</p>
					<p>Sáppadtan bámult maga elé és gumit rágott, amikor lemásztunk a kocsiból. És
                  Kensington, a csendes Kensington felől ismét felharsant a vészsziréna. A vonat már
                  mozgásban volt, de nem láttunk semmit. Egyszerre csak, a déli égen felbukkant
                  kilenc bombavető és két sorban emelkedett London fölé. A mozdonyon kegyetlen
                  hideg volt; igen lassan haladtunk előre a havas úttesten. A mozdonyvezető félkeze
                  a karvason pihent, a másikat szemei elé tartotta. A légi csata tíz percig tartott.
                  Harminc angol gép V-alakban rohanta meg a kilenc bombavetőt, oldalról. Négy gép
                  azonnal lezuhant, kettő forogva és feketén, másik kettő mint égő fáklya.
                  Csodálatos némajáték volt, amely alatt füstölt, bűzlött, ropogott, égett,
                  düledezett, recsegett, pörkölődött, visongott, vérzett, robbant és pusztult a
                  világ legnagyobb városa.</p>
				</div>
				<div type="chapter">
					<head>
                A spanyol-brit háború.
               </head>
					<p>Már eddigi feljegyzéseimből is kiderült nyilván, hogy módszerem egészen
                  zsurnalisztikai jellegű. Mindenről inkább ad pontos és egységes képet, mint
                  önmagamról. Ez azonban érthető. Nem azért dolgozom, hogy Katalinnal való
                  menekülésem történetét közöljem az utókorral. Hiszen máris mindannyian utókor
                  vagyunk. Amit a mozdonyvezetőtől, a belga és holland lapokból megtudtam, annak
                  alapján egységes képet akarok adni a nagy háború első fejezetéről.</p>
					<p>Puszta véletlen volt, hogy feljutottunk a “Doris” nevű amerikai magán-yachtra,
                  amelynek kapitánya régebben a haditengerészetnél szolgált. Ha nem jutunk át
                  Belgiumba, akkor éppoly keveset tudnék a spanyol háborúról, mint a
                  szigetlakók.</p>
					<p>Talán igaza volt a remektollú De Bruys-nak, aki azt írta, hogy Spanyolország
                  eszköz volt, végső fokon Japán eszköze. De hát ez nem lényeges.</p>
					<p>A spanyol légi és tengeri flotta három részben támadta meg Angliát. Aránylag
                  legkevésbbé eredményesnek a London ellen irányzott támadás bizonyult. Ezek a
                  bombavetőgépek kezdetlegesen voltak felszerelve; Londont nem lehet
                  felrobbantani; a gázokat pedig szétvitte a jeges szél. Később, a légi harc során
                  az egész raj elpusztult. Ezzel szemben - ha a dán Politiken-nek hinni lehet -
                  Irországban 70 százalékos pusztítást vitt végbe a másik flotta, amely egyrészt
                  ismeretlen összetételű gázokkal, másrészt, főleg az Ir Szabadállam területén, az
                  ottani titkos gáztartályok robbantásával óriási területeken irtotta ki az emberi
                  és állati élet minden megnyilvánulását. Ez a légi raj, nyilván kész tervek
                  szerint, Wales felé folytatta útját és csatlakozást keresett a skót partok felé
                  közeledő harmincegy tengeri egységgel. Erre azonban nem került sor. Munició-hiány
                  folytán Hilmar mellett kényszerleszállást hajtottak végre és tehetetlenné válva,
                  lemészárolták őket. A dreadnoughtok tönkretették ugyan az északnyugati
                  partvidéket, de a nyilt tengerre nem tudtak kifutni, mert sarkukban volt az angol
                  tengeralattjáró-lánc.</p>
					<p>Nem volt már idő arra, hogy ilyen részletek érdekeljenek bennünket. A lényeg az,
                  hogy a spanyol haderő Angliában, az angol haderő pedig Spanyolországban őrjöngő
                  harcokat vívott, anélkül, hogy központilag irányíthatták volna. Reménytelen helyi
                  győzelmeket aratott minden légi és tengeri erő-csoport; mert pusztítani könnyű
                  volt, de a pusztításnak semmi anyagi eredménye nem lehetett. Elfoglalni valamely
                  területet - ez a fogalom hiányzott az új háborúból. Csak elpusztítani lehetett. S
                  a támadó erők rendszerint maguk is elpusztultak. Ezért volt ennek a hadjáratnak
                  őrjöngő jellege. Angolok az ibér félszigeten pusztítottak és pusztultak - és
                  viszont. A sajtón keresztül állati félelem és egyben állati vadság szállta meg a
                  szíveket. Napokon belül elmosódott a támadó és védekező háború fogalma. A keleti
                  államokban félelmetes csönd volt, három napig. A negyediken tizenhét spanyol
                  ezred tört be Franciaországba és borzalmas erővel indultak meg a hadműveletek
                  Német- és Oroszország között a Balti-tengeren és a közbeeső kis államok
                  területén.</p>
					<p>Senki se hitte az utolsó pillanatig, hogy m é g i s bekövetkezik az, amitől
                  évtizedek óta rettegett a kontinens. De nem volt idő feleszmélni. Svájc két
                  részre szakadt; a nyugati, önálló rész, Genf köré kristályosodva, kétségbeesve
                  küzdött semlegességéért. Ezen a földdarabon kívül egész Európa lángbaborult, az
                  Uraltól Le Havreig.</p>
					<p>Eleinte sokat, később semmit se tudtunk arról, ami n e m a mi közelünkben folyt
                  le. A sajtó, rádió, posta rendszertelenné vált, hamisított hírszolgálata olyan
                  mértékben szűnt meg teljesen, amint a városok hadszínterekké váltak. Az emberek
                  erdőkbe, dülőútakra és hegyek közé menekültek. Rendszeres harcászatról szó sem
                  volt már az első hét végén; vaktában csaptak le egymásra a harci erők s a
                  reguláris katonaságnak sokhelyütt fogalma sem volt arról, ki ellen harcol.</p>
					<p>Belgiumból való menekülésünk idején Európában nagyjából minden harci eszköz
                  használatban volt már. A nyolcadik napon a kontinens minden hadvezetője tisztában
                  volt vele, hogy ezeket a harci eszközöket szigetelnie kellene, de aligha lehet.
                  Bacillusbombák - az első napokban igen népszerű fegyvernem - kolerát, pestist,
                  tífuszt terjesztettek mindenfelé, olyan mértékben, hogy a járványokat megállítani
                  nem lehetett, - azok visszafelé is terjedtek a rendszertelenül menekülő polgári
                  lakósság jóvoltából. Époly kevéssé számítottak az elmúlt évek szaktudósai arra,
                  hogy a kibocsátott gázmezők teljesen légáramlatok befolyása alá fognak kerülni. Az
                  ellenszél igen gyakran pusztította el azt a hadtestet, amely tizenöt kilométerre
                  lőtte ki gázbombáit. Az orkánszél tíz perc alatt visszahozta a gázt. A Földközi
                  tengeren megsemmisítő vereséget szenvedett az angol flotta, amely a
                  világtörténelem legerősebb hadereje volt. Az olasz cirkálók ellenben 11 napig
                  hiába kerestek gázmentes kikötőt, ahova befuthattak volna. A kontinentális háború
                  a céltalan győzelmek sorozatát kezdte produkálni.</p>
					<p>A bacillus- és gázháború mellett teljesen elvesztették a jelentőségüket a
                  lőfegyverek. Játékszernek tüntek azzal a néhányszor tízezer emberrel, akit
                  többnapos állóharcban el tudtak pusztítani. Minden stratégia felborult így; a
                  nagyvárosok a hetedik naptól kezdve saját hadseregeik ellen védekeztek; mert a
                  megfogyatkozott biztonság, rend és higiénikus készültség mellett egyre
                  reménytelenebbé vált az a s z i g e t e l é s, amelyről fentebb beszéltem. A gáz
                  és a bacillus nem ismert szövetségest és ellenséget. A működésben maradt
                  kontinentális sajtó általános megállapításai szerint az első két napon Európa
                  lakosságának egyharmada pusztult el fertőzésben, vagy gázmérgezés miatt.</p>
					<p>*</p>
					<p>A használatos gáztípusoknak bárom nagy válfaja volt. Küzdelmes menekülésünk alatt
                  hallomásból és a gyakorlatban is megismerhettünk néhányat. Láttunk holttesteket,
                  amelyekről lerágta a húst a gáz; ami ellen nem használt az álarc. Volt olyan,
                  amely öt centiméter magasságban lepte el a földet, de aki belelépett, annak
                  pillanatok alatt végigmarta a húsát. Jártunk olyan kisvárosokban, ahol az uccákon
                  temetetlen halottak tömege feküdt, - akik azonban a légitámadás idején magasabb
                  helyen tartózkodtak, azoknak semmi baja se történt.</p>
					<p>A gyakoribb gáznem fulladást okozott; ez könnyebben terjedt, de hamarabb is
                  oszlott szét. Beszéltek egy gázról, amely hányást és bélgörcsöket okozott;
                  nyolc-tízórás haldoklás után végzett csak a szervezettel. Csodálatosképpen
                  mindenütt arról panaszkodtak, hogy kevés a gázálarc és legtöbbször nem bíztak
                  benne az emberek, mert hallották, hogy nem vált be. Egyetlen hét alatt is
                  rengeteg új gázt gyártottak a hadimérnökök. Minden gyár- és ipartelep a háború
                  céljaira dolgozott s a hadikémia fantasztikus erőfeszítéseket tett; főleg a
                  hegyekben elrejtett telepeken: miután a hadszíntér óráról órára változott.</p>
					<p>Tiszta levegőt is csak a hegyekben s a nagy vizek mentén találhatott az ember. A
                  városok uccáin dögvészes bűz hömpölygött. Rablócsordák fosztogatták a falvakat.
                  Éhinség mindenfelé.</p>
					<p>A svájci határ mellett két hétig ültünk egy gázbiztos pincében. Gazdag francia
                  családnál voltunk vacsorán, amikor a sziréna légitámadást jelzett.</p>
					<p>A betonpincében két hétig elég élelem volt felhalmozva. A németek azonban újfajta
                  gázzal kísérleteztek, amely akár hónapokig is változatlan rétegben marad s a
                  legnagyobb vihar képes csak szétfújni. Már pedig szélcsendes hideg volt. A
                  vendéglátó család a házaspárból s két fiatal lányból áll. A két hét teljesen
                  felőrölte idegeiket. Az asszony hisztérikus görcsöket kapott naponta kétszer és
                  trágárságokat ordítozott. Nyolc nap után a velük levő két selyempincsi közül
                  kiengedték az egyiket. Nem jött vissza. A tizennegyedik napon már nem volt mit
                  ennünk. A levegőpótló berendezés is hiányosan működött. Kiengedtük a másik kutyát
                  is, amely negyedóra multán visszajött. Igy menekültünk meg.</p>
					<p> Január 17-én értünk Genf határába. Négy napos vesztegzár alá vettek. Alapos
                  fertőtlenítés után bejöttünk a városba, amely olyan volt, mint Velence a karnevál
                  idején. Senki se volt már egészen beszámítható. Menekülésünk borzalmas fáradalmai
                  és izgalmai engem még jobban megviseltek, mint Katalint. Egyetlen lap jelent meg a
                  városban: a népszövetség hivatalos lapja, amelyben még a szerkesztő neve is
                  hazugság volt. Csak a rádiókészülék útján lehetett egyet-mást megtudni azokról a
                  városokról, amelyekből még volt leadás.</p>
					<p>Genfben rengeteg élelmiszer volt felhalmozva, de természetesen csak utalvánnyal
                  lehetett kapni. A város lakói állandó, szordinós pánikban éltek. Minden
                  elképzelhető nemzetiségű és fajú ember képviselve volt itt; körülbelül nyolcszor
                  annyi ember szorult össze Genfben, mint amennyi rendes körülmények között
                  belefért. A járványok mindenfelé felütötték fejüket, de hatalmas orvosi készültség
                  igyekezett elfojtani őket. Az ipartelepek beszüntették működésüket és kórházakká
                  alakultak; csak a konzervgyárak voltak üzemben még. Itt béke volt, de ez a béke
                  dögszagú, fásult, rémítő és hazug, ezt érezte az ember. A város felett fehéren
                  szikrázott a hegycsúcs és hűvösen szemlélte a bábeli nyüzsgést. Oldalán, mint
                  fehér mutatóújj, meredt égnek a bencés-kolostor. Tudtuk, ha megenyhül az idő,
                  napokon belül megrohadunk egymás hátán, mint egy doboz rossz szardínia.</p>
					<p>Azonban hideg volt és más tisztát és biztatót nem láttunk a Földön többé, mint a
                  hideget.</p>
				</div>
			</div>
			<div type="group">
				<head>
             NEGYEDIK RÉSZ A HÁBORU.</head>
				<p>
              “Mert a test gyakorlásának kevés haszna van; de a kegyesség
                  mindenre hasznos, meglévén benne a jelenvaló és a jövő életnek ígérete.”
            </p>
				<p>
               Pál I. lev. Timótheushoz 4, 8.
            </p>
				<div type="chapter">
					<head>
                 A felelősség kérdése.
               </head>
					<p>A Zürich-Burgdorf-Born-Thun-Leuk-Vevey vonaltól nyugatra eső semleges területen
                  belül se munkás-, se parasztlázadástól nem kellett tartani. Minden nyomorúság
                  szebb volt, mint a kívülről érkező hírek. Genf felett kivilágított termekben folyt
                  a munka: a Népszövetség Tizenhetes Bizottsága ülésezett. A német és francia haderő
                  Zug és Schwyz között összpontosult s a németek a Zürichi tóval a hátukban,
                  szörnyű ütközetet vívtak az előrejutásért. Ez a két hadtest volt a maradék.
                  Észak-Oroszország hamu és üszők volt, Sziléziából annyi hír se jött, mint egy
                  temetőből. A Tizenhetes Bizottságnak el kellett dönteni: ölhetett kézzel várja-e a
                  betörést, avagy csapatokat toboroz a Népszövetség székvárosának védelmére?!
                  Határozathozatalra azonban nem került a sor, mert az ülésen a háborús felelősség
                  kérdését vitatták meg. Meddő vita volt. Pomery elnök véleménye szerint
                  nyilvánvaló, hogy Európát az államok gyarmati érdekeltsége sodorta háborúba.
                  Európa túlságosan kis fej volt, óriási testtel.</p>
					<p>A valóság azonban az, hogy a Citébeli kalapkereskedő véleménye ugyanannyi
                  gyakorlati jelentőséggel bírt ma már, mint a Tizenhetes Bizottság elnökéé.
                  Jellemző erre az ülésre, hogy a Palotában és környékén egyetlen újságírót se
                  láttam. A hírszolgálat megszűnt. Az érdeklődés megszűnt. A reggeli melletti
                  újságolvasás megszűnt. A reggeli is megszűnt.</p>
					<p>Egy szűk kis szállodai szobában laktunk Katalinnal ketten. Voltak szobák,
                  amelyekben kilenctagú család élt. Freiburgból, Lausanneból, Bielből jöttek
                  emberek, hogy részt vegyenek a Genfi Tolongásban, amelynek az adott körülmények
                  közt csábító híre volt. Mindenki félt egyedül lenni. Senki se hitte, hogy néhány
                  százezer embert elpusztíthasson bármilyen földi hatalom. A genfi uccákon se éjjel,
                  se nappal nem lehetett sietni, olyan nagy volt a tolongás. De miért is sietett
                  volna bárki?! Köröskörül a pokol lángolt. Annecy a szemünk előtt égett porrá. A
                  polgárok ezrével őrültek meg; a Semlegesség már csak fogalom volt s milyen f o g a
                  l o m állíthatja meg őrjöngő gépek és elgépesedett emberek rohamát?! Mindenki
                  egérfogóban érezte magát itt, de bár köröskörül nyitva voltak az ajtók, senki se
                  menekült. Százhúszezer fiatal nő élt Genfben és csaknem mindegyiket meg lehetett
                  kapni. Aki pénzt akart, csak kérnie kellett: fantasztikus üzletkötésekről és
                  szélhámosokról hallottunk naponta. Saint-Gervaisben hihetetlen olcsón, csaknem
                  ingyen keltek el bérházak és gyártelepek. Merril Kristóf például, aki Lausanneból
                  érkezett, 24 óra alatt háromezer frank-ért tökéletesen felszerelt egy üzemet,
                  amelyben gépkocsikat állíthatott volna elő, ha akart volna.</p>
					<p>Merril Kristóf Katalin apja volt. Felkeresett minket a szállóban és homlokon
                  csókolta a lányát. Fiatalos külsejű, magas és szikár ember volt, nyírott bajusszal
                  és szürke szemekkel, amelyek alig különböztek Katalin szemeitől.</p>
					<p>- Bernben egész nap hallják az ágyúdörgést - mesélte. - Basel lakossága teljesen
                  elpusztult. Tele dobálták a franciák gázlövegekkel. Nagyon kevés embernek volt
                  használható gázálarca s azok is éhenhaltak, vagy megőrültek benne. Csudálatos
                  eszközök! - mondta elmerengve.</p>
					<p>Végignézett rajtunk.</p>
					<p>- Ha baj lesz, keressetek fel telepemen, - mondta.</p>
					<p>Nem hagyott mély benyomást bennem, amikor elment.</p>
					<p>Néhány nap mulva azonban ismét találkoztunk Da Liani apát városi lakásán. Katalin
                  és én a templomból mentünk oda. Ugyanis feleségül vettem Katalint. Az apátnál
                  vacsoráztunk és Merril Kristóf is eljött, főleg azért, mert iskolatársa volt az
                  apát.</p>
					<p>- Nevetségesnek találom, hogy emberek ilyenkor házasodjanak - mondta Merril és
                  kihívóan nézett a papra, aki nevetett.</p>
					<p>- Nézd, öregem, a Formáknak éppen az Idő ad tartalmat. Nagyon komoly dolognak
                  tartom, hogy emberek i l y e n k o r házasodnak. Nehéz ma reménykedni, de az
                  ilyesmi reményt k e l l, hogy nyujtson. Bevallom, én, mint ember, tulajdonképpen
                  nem örülök annak, hogy a kápolnában ember ember hátán tolong. Azt mondom magamban:
                  most jöttök, amikor baj van?! Mért nem jöttetek akkor, amikor nem volt szükségetek
                  Istenre, - vagy legalább is azt hittétek, hogy nincsen szükségtek rá?! De Jézus,
                  akinek méltatlan szolgája vagyok, azt parancsolja nekem, hogy örüljek a
                  megtérőknek és nyujtsak vígaszt a megfélemlítetteknek. Ez a két fiatal ember is
                  jól meg volt a házasság szentsége nélkül...</p>
					<p>Felemeltem a jobbkezemet.</p>
					<p>- Mi nem félelemből jöttünk, - mondtam. - Túl vagyunk már a félelmen és ha
                  féltünk, akkor egymást féltettük. De Katalinnak gyereke lesz.</p>
					<p>- Ó - csóválta a fejét Merril Kristóf - és ha gyerekkel a testében pusztul el, mit
                  számít az, hogy törvényes volt-e?!</p>
					<p>- Nem törvényes - mondta a pap csöndesen - csak megszenteltem.</p>
					<p>- Te megszentelted - nevetett Merril Kristóf, - én azonban meg fogom menteni.</p>
					<p>Rábámultunk és Merril hangtalanul nevetett.</p>
					<p>- Olyan járművet konstruáltam - mondta - amellyel a kontinens minden részére
                  eljutunk. Hét ember fér el benne s egy hónapra való élelem. Óránkint hetven
                  kilométeres sebességre képes. Gránát-, lövedék- és gázbiztos, pedig két darab,
                  három méter széles ablaka van. Merril-féle üvegből, öregem! Nem veszek bele minden
                  állatból kettőt, mert akkor két diplomatát is vállalnom kellene. Tetszik nekem a
                  gondolat, hogy e n g e m nem lehet elpusztítani... Én, az unokaöcsém, két nő,
                  Katalin és a férje, az hat. A hetedik hely a tied lehet páter.</p>
					<p>- Az enyém nem, - mondta Da Liani - az én helyem itt van.</p>
					<p>- Kinek akarsz prédikálni, ha a híveid felfordultak?!</p>
					<p>- Akkor én is “felfordultam”.</p>
					<p>- De mi értelme van?! Mentsük, ami menthető.</p>
					<p>- Csak a lélek menthető - mondta Da Liani - a test menthetetlen.</p>
					<p>- Öregem, amikor a vacsoravendéged vagyok, akkor hagyd ezeket a kenetteljes
                  dolgokat. Én nem tréfálok. Ezért jöttem Genfbe. Tudtam, hogy Brunó öcsém és
                  Katalin itt vannak. És tudtam, hogy itt vagy. Megpróbálunk átjutni
                  Konstantinápolyba és onnan valahová a fenébe. És az ablakon át közben megnézzük
                  azt az Európát, amelyről Diderot és Erasmus álmodott. Csinos kirándulás lesz.</p>
					<p>Katalin tágranyílt szemmel bámult az apjára.</p>
					<p>- Érdekes, - mondta, - hogy megváltoztam.</p>
					<p>- Te?</p>
					<p>- Én. Felébredt bennem az életösztön. Nem furcsa?! Igaz, hogy ifjabb Jack
                  Millardnak hívják az életösztönömet.</p>
					<p>- Csak, ha törvényes, - mondta Merill és szódás wiskyt kevert.</p>
					<p>Az apátnak óriási könyvtára volt. Egy nagy terem három fala a mennyezetig csupa
                  könyv. Itt fogyasztottuk el a feketét.</p>
					<p>- Holnapután eljövök érted - mondta Merril, - te pap. Addig majd meggondolod
                  magad. Te nem tudod, milyen ronda a gáz. Itt már nincs rád szükség.</p>
					<p>Da Liani mosolygott.</p>
					<p>- Ti pedig költözzetek hozzám - folytatta Merril, - telepen van hely elég. Brunó
                  is nálam van.</p>
					<p>Katalint magával is vitte, én pedig elindultam a városba, hogy híreket
                  halljak.</p>
					<p> Ebben a külső uccában kevesen jártak. A kavargó hóesésben bizonytalan léptek
                  hallatszottak. A bencés-templom felől óraütések. De minden tompa volt és
                  távoli.</p>
					<p>Beljebb egyre több és több ember ácsorgott a sarkokon és sietett a
                  keresztezéseknél. Behavazott rendőr állt egy középület előtt s valamit ivott egy
                  kulacsból. Minden ház a padlásig kivilágítva; mindegyikből zene és lárma
                  szivárgott ki. Elegáns, fiatal nő felsikoltott, mert hátulról megmarkolták,
                  azután nevetni kezdett. Zenés kávéházból kirepült valaki, feltápászkodott és
                  visszament. A Palace Kino-ban a “Bámulatos öregasszony” című operettet játszották
                  tizedik hete. A Lac Léman felől jeges szél fújt. Autók suhantak el mellettem. Az
                  amerikai követség előtt mentem el. Az egész első emelet világos volt. Becsöngettem
                  a kapun.</p>
					<p>- Estély van, - mondta a portás. - Felmentem a lépcsőn. A követ sápadt volt és
                  dülöngélt. Arckifejezése új és idegenszerű.</p>
					<p>- Hát itt rekedtünk, Millard, - mondta. - Jöjjön, jöjjön. Mit iszik?!</p>
					<p>Karonfogott s becipelt a lakásába. Nagy társaság volt itt; meglehetősen zilált
                  állapotban. Divatról és egészségügyi kérdésekről folyt a szó. Feketét kértem. A
                  nehéz selyem függönyök mögött párok tüntek el időnkint. Alig ismertem valakit.
                  Cigarettára gyujtva szemlélődtem. Igen sok szép és fiatal nő volt jelen. De minden
                  tekintet tétova, bántóan mohó és lázasan kétségbeesett volt. A követ nem jól
                  érezte magát és visszavonult. Ettől kezdve minden gátlás megszűnt. Az egyik
                  teremben háromtagú jazz-band játszott. Három csinos, fiatal fiú. A jelenlevő
                  hölgyek mind diplomaták feleségei és lányai voltak, de ezt csak én tudtam; ők
                  maguk már aligha.</p>
				</div>
				<div type="chapter">
					<head>
                  Sötétség.
               </head>
					<p>Három lakáj hideg sülteket hordott körül. Az arcokra nézve látni lehetett, hogy
                  nagyjából miről folyhat a beszélgetés. Egy ismeretlen úr kozák dalokat énekelt,
                  valaki pezsgőt öntött a falra és zokogott. Három fiatal hölgy ült a zongora előtt
                  s a zenészekre bámult. A volt litván sajtó-attasé a feleségét kereste, kitartóan
                  járva teremről teremre. Itt volt a kecskeszakállas francia vicekonzul, Mr.
                  Antoine-Dupassy, akinek családja elpusztult Basel bombázásánál. Teljesen részeg
                  volt és telefirkált egy darab selyemtapétát. Rövid és szaggatott beszélgetések
                  során különböző urakkal ismerkedtem meg, akik különböző vidékekről menekültek
                  Genfbe. Mindnek ugyanolyan réveteg tekintete volt s remegő kezei. Ez nem a sok
                  haláltól van, gondoltam, amit e hetekben láttak; mert a halál nem sokszorozható.
                  Ez a reménytelenség tekintete s a remegés nem félelmet jelez, hanem annak a
                  biztonságnak a hiányát, amit a jövőre függesztett belső tekintet biztosít. Mi itt
                  mindnyájan tudtuk, hogy nincs jövő; s ha életben maradunk, akkor sincs jövő, mert
                  hiába történik már bármi, ha e z e k megtörténhettek. És mégis, a vég váratlanul
                  következett be. Sötét lett. Tehát a legteátrálisabb alakban következett be, -
                  olcsó dolog volt, prózai eredetű. Vagy légitámadást jelentett, vagy merényletet a
                  villanycentrálé ellen.</p>
					<p>Sötétség támadt. Egy másodpercig azt hihettük mindannyian, hogy a teremben van
                  sötét, amelyben tartózkodunk. Ez se volt könnyű és rövidnek tűnő másodperc.</p>
					<p>Aztán vad rohanás kezdődött. Senki se tudott tájékozódni e széles és idegen
                  alakzatú termekben. És akkor következett a második lélektani másodperc: Amikor
                  megértettük - szinte úgy írtam: láttuk - hogy minden teremben sötét van.</p>
					<p>Ez se tartott soká. Voltak, akik ablakba ütköztek; én is. Kibámultam az ablakon és
                  láttam, hogy nem látok semmit. Az egész város sötét volt, s számunkra a város: az
                  egész világ.</p>
					<p>Se lent, se fönt, se jobbra, se balra egyetlen fénypont.</p>
					<p>- Légitámadás - suttogta valaki a hátam mögött. Megfordultam s egy puha testbe
                  ütődtem, amelyen selyem suhogott. Szorosan átkarolta a nyakamat. Kiszakítottam
                  magam és rohantam... eszembe jutott a nagy, sötét város, amelyben talán sose
                  találom meg már Katalint...</p>
					<p>A következő pillanatban térdemet belevágtam valamibe. Felszisszentem. Tovább
                  siettem, botladozva, magam elé terjesztett karokkal. Valaki felhördült mellettem.
                  Férfihang volt.</p>
					<p>- Valami baj van? - kérdeztem. Felelet helyett női kéz simította végig az arcomat;
                  kicsi puha és illatos volt. Lihegést hallottam.</p>
					<p>- Nem volna jobb, ha a kijáratot keresnék? - kérdeztem és a nő közvetlen közelből,
                  suttogva felelt: - Nem, nem volna jobb! - Kinyujtottam a kezemet és forró,
                  meztelen húst értem. A nő hátrahajolt és a számat kereste a szuroksötétben, -
                  miközben egy másik férfié volt.</p>
					<p>Míg a hűvösebb légáramlatból következtetve, kijutottam a belső szobákból: a
                  zörejek, hangok és sóhajok szerint sok hasonló aktus mellett mehettem el. De aztán
                  beleütköztem egy férfibe, aki térdelt és hangosan jajgatott. Már minden
                  elővigyázatról megfeledkezve, rohantam tovább; elestem és felkeltem, térdem és a
                  jobbkarom sajgott, amíg végül a kapualjba értem, amely nyitva volt, - jeges szél
                  fújt be rajta. A piszkos, uccai hó semmit se világított, ha volt is. Dermesztő
                  hideg és dermesztő sötétség volt mindenfelé. Amint tovább botorkáltam, a magasból
                  láthatatlan emberek kiáltoztak segítségért, vagy választ remélve. De senki se
                  tudta, mi történt. Megállva füleltem: de az égbolt felől is csak tompa csend
                  ereszkedett. Akinek volt gyertyája, vagy egyéb világítóeszköze, az se merte
                  meggyujtani.</p>
					<p>Behúnytam a szemem, hogy gondolatban megtaláljam az utat a jobbparti városrész
                  felé. Azután ismét kinyitottam a szemeimet, mert rájöttem, nincs semmi értelme
                  ebben a pokoli sötétben behúnyni őket. Elindultam, legjobb tudásom szerint,
                  északkeletnek.</p>
					<p>Az uccák tele voltak töprengő, káromkodó, jajgató és könyörgő hangokkal. Senki se
                  tudott semmit. A Népszövetség városában nem volt szervezett védelem s most, az
                  első dermedtség után, kitört a pánik. Ordítás hallatszott, amelyre ordítás felelt.
                  Valahonnan, nagy tömeg rohant valamerre. Dobogtak, tapostak, sikoltoztak és
                  szidalmazták egymást. Aztán megtorpantak; maguk se tudták, miért.</p>
					<p>Legalább egy óra telt el, amíg eljutottam a bencés-templomig. Csak akkor ismertem
                  rá, amikor a kapujában álltam. Világosság szűrődött ki; két koldus ült a küszöbön;
                  világtalan szemükkel kémleltek a lépések irányába. Beléptem.</p>
					<p>Végtelen csöndesség fogadott. Nyolc szál gyertya égett a virágos, terítővel
                  letakart oltáron. Kevesen voltak hívek; kevesebben, mint a multkor. Egy kopottas
                  ruhájú anya hét kis gyermeke előtt térdelt. A padokban öregasszonyok imádkoztak
                  zümmögve.</p>
					<p>A padok mögött nagyobb csoport férfi állt. Az egyik megreszelte a torkát s
                  elindult az oltár felé, nehéz léptekkel. Egyenkint leemelte a nehéz
                  gyertyatartókat s hátraadogatta társainak, akik követték az oltárlépcsőig. Még
                  láttam, hogy a szentségtartó után nyúl s okkor elfujták az utolsó lángot és sötét
                  lett itt is, mint odakint. Lábdobogás hallatszott. Találomra közéjük ugrottam.
                  Valaki fejbevágott.</p>
					<p>*</p>
					<p>Nem tudom, mennyi idő telt el, amíg a kőpadlón feküdtem. Feltápászkodtam a
                  sötétben s gondolkozni igyekeztem, de nem sikerült. Zúgó fejjel, sajgó halántékkal
                  bámultam magam elé, bal tenyeremre támaszkodva, amibe szinte bele-hasított a kő
                  hidege. Valaki lehajolt hozzám és felemelt.</p>
					<p>- Mi történt? - kérdezte egy hang.</p>
					<p>- Nem tudom, - suttogtam. Megismertem Da Liani hangját.</p>
					<p>- Azt hiszem, felrobbantották a centrálét - mondta - és fosztogatnak és
                  öldökölnek, de ez is elmúlik reggelre. Várjuk meg a világosságot és akkor
                  segítsünk, ahol lehet.</p>
					<p>Kint csattanás hallatszott, amit rögtön mégegy követett. Ismertem már ezt!
                  Katalinra gondoltam és lehorgasztottam a fejemet.</p>
					<p>- Gondoljunk vétkeinkre - hallottam Da Liani hangját távolabbról - és Istenre, aki
                  velünk van akkor is, amikor mi nem vagyunk vele.</p>
					<p>Térdreroskadtam. És hallottam számtalan térd koppanását. S az oltáron derengeni
                  kezdett a gyertyák fénye. S ott állt a szentségtartó és előtte térdeltek a
                  fosztogatók. Csak néhány ember volt; gaznak is jelentéktelen. De mégis ott
                  térdeltek, lecsüngő fejjel és ez akkor olyan volt, mint egy csoda. Kint csattogtak
                  a szerterepülő kövek s az apokaliptikus búgás erősbödött a fejünk felett. Robbant
                  és sivított és dörgött minden köröskörül és mint egy római katakombában,
                  csendesen énekelt néhányszor tíz ember, amikor a templom déli fala megingott. Húsz
                  méter hosszú repedés támadt rajta, amely felül elveszett a félhomályban. A
                  gyertyák fénye remegve kúszott feljebb és feljebb, amint a fal végtelen
                  lassúsággal befelé kezdett dőlni. Kődarabok röppentek és borzalmas dörgés töltötte
                  be a hajót. Azután összeomlott minden.</p>
					<p> Reggel volt, amikor kimásztam a kövek alól. Felegyenesedtem és magasabb voltam,
                  mint mindaz, ami a templomból megmaradt. Jeges szél fújt, ami undorító gázszagot
                  hozott. Köröskörül minden romokban hevert. Balkaromat nem éreztem; de ránézve,
                  megállapíthattam, hogy néhány helyen eltörhetett, Megfordultam s kihúztam lábamat
                  a törmelékből. A Népszövetségi Palotából a homlokfala állt még; mindenfelé
                  füstoszlopok emelkedtek a szürke égbolt felé.</p>
					<p>Valamivel lejjebb, ott, ahol az ucca lehetett, egy farkaskutya állt, gázmaszkkal a
                  fején, amelytől sehogy se tudott megszabadulni. Elindultam felé, de rohanni
                  kezdett s a sarkon leült egy hulla mellé, amelynek nem volt feje. A Torre-Áruház
                  teljesen épen maradt s hideg ablak-szemekkel bámult a jeges szürkületbe.</p>
					<p>Két katona közeledett, hordággyal. Nem akartam hinni a szemeimnek. Ismeretlen
                  egyenruhát viseltek. Jobbkezemet felemeltem és kiáltozni akartam, de nem jött hang
                  a torkomon. Vagy, lehet, hogy kiáltoztam is, csak nem hallottam meg. Télikabátom
                  rongyokban lógott rólam. Csupa malter és vér volt.</p>
					<p>A katonák megálltak előttem. Levegőért kapkodtam. Végre angolul, franciául és
                  németül szóltam hozzájuk. A magasabbik németül felelt.</p>
					<p>Megtudtam, hogy lengyelek. Fogalmuk sincs róla, milyen hadvezetőség alatt
                  szolgáltak az utolsó héten. A parancsnokuk olasz volt. Varsó elpusztult, rommá
                  lőtték az oroszok. Róma sincs már. Bécsben volt az utolsó haditanács, Manhaugh
                  tábornagy elnökletével. Nem volt kit megtámadni, de nem volt hova visszavonulni
                  sem. Mindenki menjen haza, - mondták. Huszonkét lengyel bombavető azonban Genf
                  felé indult, hogy felrobbantsák a Népszövetség pokolfészkét. Most legalább valami
                  értelme volt az egésznek, - mondta a katona.</p>
					<p>- És mi lesz most? - kérdeztem, a vállára támasztva jobbkezemet.</p>
					<p>Vállat vont.</p>
					<p>- Most várunk - felelte - amíg minden gáz és betegség eltisztul a hidegben. És
                  akkor hazamegyünk. Feküdjön ide, öregem, mert sietnünk kell.</p>
					<p>- Hova megyünk? - kérdeztem.</p>
					<p>- A kötözőhelyre, - felelt.</p>
					<p>- Merre van az?</p>
					<p>Megmagyarázta s én tovább-küldtem őket, elindultam gyalog a tóparti tábor felé.
                  Szédülő fejjel baktatva, furcsa dolgokat láttam, mondhatom. A Népszövetségi Palota
                  előtt frakkos urak lógtak a fákon. Az első közöttük Henry Ksiaplev volt. Mellén a
                  Becsületrend s egy tábla:</p>
					<p>“K e d v e n c ü n k n e k - a g e n f i p o l g á r o k!”</p>
					<p>Errefelé még erős gázszag volt. Autók álltak mindenfelé, halott vezetőkkel a
                  volánnál. Egy pillanatig olyan gyöngeség fogott el, hogy nem tudtam tovább menni.
                  Leültem egy ilyen autó lépcsőjére. A vezető üveges szemekkel, fagyosan vigyorogva
                  bámult rám, a betört ablakon át.</p>
					<p>Átviharzott rajtam, mindaz, ami az elmúlt hetekben történt s amit egyszerre époly
                  kevéssé lehet elmondani, mint ahogy emlékezni is csak részletekben lehet rá. A
                  kolerában kihalt falvak, őrjöngő katonák, megfagyott és megfulladt tömegek.
                  Tömegsírok, temetetlen halottak; egyetlen ember se, aki tudná, miért!!! Jó,
                  egyetlen embert megölni éppolyan borzalmas bűn, mint százmilliót. De legalább ne
                  mondd, - könyörögtem magamnak, hogy kisebb bűn. Embervér-tócsákban sistergő és
                  dübörgő tankok. Feldúlt otthonok; a férj, fiú és apa távol van. A férj, fiú és
                  apa, más otthonokat dúl fel azalatt.</p>
					<p>Az első héten: tárgyalások, demarsok, jegyzékváltás, követ-visszahívás, cenzura,
                  áremelkedés, harctéri jelentések, légitámadások; győzelmek. Örömmel és
                  büszkeséggel jelentjük, hogy sikerült elfoglalnunk az ellenség fővárosát, miután
                  előzőleg rommá lőttük s a lakosság 90 százalékát mérgesgázokkal elpusztítottuk! -
                  Örömmel jelentjük, hogy míg az ellenség elpusztította fővárosunkat, mi
                  elpusztítottuk az ellenség fővárosát. Betörés, diadal, ötvenezer fogoly, 452.000
                  sebesült, megszámlálhatatlan halott. Tifusz, tetű, fejlövés, kolera meszesgödör.
                  Csapataink feltartóztathatatlanul haladnak előre az ellenséges állások felé,
                  mialatt az ellenséges csapatok erőszakot követnek el otthonmaradt és
                  életbenmaradt menyasszonyainkon. Ez volt az első hét. Vereség és diadal, demars és
                  ultimátum, támadás és védelem; harci dal és gyors gyász.</p>
					<p>A második héten telefonzavarok, éhinség, gáz, helyenkint zavargások. Nincs
                  municiópótlás, nincs központ, nincs egységes irányítás; kezd kétessé válni a cél,
                  a kimenetel; kezdenek érthetetlenné válni a parancsok; és ha érthetők, akkor
                  végrehajthatatlanok és ha végrehajthatók, akkor nincs, aki végrehajtsa őket. A
                  német légiflotta leszállásra kényszerül Volhyniában és ellenállásra nem találván,
                  éhenhal.</p>
					<p>A harmadik héten már csak kisebb helyi csetepaték, Velence, Bari, Zürich és Köln
                  pusztulása; már csak a menekülők rombolnak, a védekezők támadnak; a feloszló
                  hullák terjesztik a halált. Genfben vigalom, bolondokháza és járvány. Görögország
                  megmaradt lakósságát is teljesen kipusztította a pestis. Ujfajta pestis,
                  kitenyésztett bacillusokkal. Az orvostudomány diadala! Millió és millió temetetlen
                  halott bámul a csillagos égre, vigyorogva, vagy komoran, aszerint, hogy milyen
                  természetű. Forog velem az autó de azért látom, a Népszövetségi Palota
                  homlokfalát, amelyet lassan ingat a szél és látom mögötte a havas pusztán
                  tántorgó családot, amelynek meg kell fagynia, mert nem mer emberlakta vidékhez
                  közelíteni. És látom a Fenevadat, Amelynek Hét Szarva van. És hallom a romantikus
                  dalt a kis kadétról és látom az ujjongó tömeget, amely egy hét mulva már átkozódó
                  tömeg. Érzem a hullabűzt és érzem a gázszagot és hallom a házfalak recsegését és
                  roppanását, az elgörbülő villanyoszlopot is látom és a levélszekrényt, amely
                  kettérepedve, kiokádja a leveleket. És látom az égő padlást és gázmaszkos kutyát
                  és a lángszórót, amely végigsöpör a temetőn. Látom elhamvadni a giccset és a
                  remekművet s látom, hogy egyforma hamú lesz, mint minden, amit az ember, ez a
                  gyilkos, ostoba állat teremtett s mint ő maga is. Hallom a gőgös elutasítást s a
                  nyivákoló jajveszékelést, - és tudom, hogy középút nincs, mert az ember nem képes
                  másra, mint ütni, vagy jajgatni, amiért ütik. Tudom, hogy az Európai Háború kevés
                  olyan embert veszejtett el, akiért kár volt és tudom, hogy ilyen lesz majd az
                  Amerikai és Ázsiai és Afrikai Háború is egyszer. Tudom, hogy évszázadok múlnak el,
                  csak az Ostobaság és Gonoszság nem múlik el soha. Tudom, hogy magam is silány
                  vagyok és közönyös voltam és nem érdemlek kegyelmet Attól, aki kegyelmet osztogat.
                  Én nem osztogatnék kegyelmet az Ő helyében! Én nem bocsájtanék meg senkinek, az Ő
                  helyében!! Én nem fogadnám szeretettel a megtérő bűnöst, még önmagamat se, aki
                  talán megtért bűnös voltam! Én nem bocsájtanék meg az ellenem vétetteknek, én nem
                  bocsátanám meg magamnak soha, hogy embert teremtettem, embert, aki rothadtabb,
                  mint az állat, mert öl, holott tudja hogy öl! Az Ur Jézus ne irgalmazzon nekem,
                  aki gyűlölöm, gyűlölöm, gyűlölöm az embert és gyűlölöm magamat, mert ember
                  vagyok!!!</p>
					<p>Meleg lehellet éri az arcomat.</p>
					<p>Felnézek. A lengyel katona. A hordágyon vérző hasú asszony fekszik.</p>
					<p>- Az autóban erős még a gázszag - mondja a katona. - Csak kapaszkodjék belém,
                  barátom.</p>
					<p>- Ne érjen hozzám! - kiáltottam s a szememből könny buggyant elő. Ha Katalin
                  életben maradt, talán sohase birom ki majd a közelségét többé. Egyenesen akartam
                  állni, de előredőltem.</p>
				</div>
			</div>
			<div type="group">
				<head>
               ÖTÖDIK RÉSZ A BÉKE</head>
				<div type="chapter">
					<head>
                  Quimpolle Manor.
               </head>
					<p>Lord Quimpolle a háború után két hónappal, érelmeszesedés következtében
                  elhalálozott. Fia örökölte a rangot, címet és Quimpolle Manort, a háromszáz holdas
                  essexi birtokot, 70 szobás kastéllyal.</p>
					<p>A jelenlegi Lord Quimpolle statisztikus, felesége orvosnő. A Manorból üdülőhely
                  lett, válogatott közönség látogatja, heti két fontsterling a lakás és panzió.</p>
					<p>Természetes, hogy alig várom, visszahajózhassunk Amerikába. Feleségem azonban
                  szeptember 1-én egészséges fiúgyermeknek adott életet, aki a keresztségben
                  Bonaventura és Jack neveket kapta. Jelenleg Quimpolle Manorban várjuk, hogy
                  feleségem - aki nem “bírja a kórházszagot” - testben és lélekben megerősödjék a
                  tengeri útra.</p>
					<p>A Manor életében is megnyilvánul az a tendencia, amely az utóbbi - a háborúutáni -
                  Európa életmódjára olyan jellemző. Általános menekülés a technika vívmányai, a
                  gépies kényelem és egyszerűség elől. A gazdag emberek hatpár kerekű, lehetőleg
                  hattyú-alakzatú hintókon járnak. Az újonnan épült házak alacsonyak és tele vannak
                  szeszélyes vonalakkal és virágdíszekkel. Európa megritkult lakóssága tizenegy
                  államban állította vissza a királyságot. Szabadtéri színpadokon füzértáncokat
                  mutatnak be társaságbeli hölgyek, jótékonycélra. Itt, a Manorban, legtöbbnyire az
                  istállókból hozzuk fel magunknak a frissen fejt tejet. Rádiókészülék nincs; pávák
                  vannak.</p>
					<p>A vendégek közt három királyi herceg van; kettő iparművész, egynek idegsokkja van.
                  Az ezüst ősz csendesen úszik a dombos tájon. Sir Arthur Quimpolle a Második
                  Európai Háború eredményeit gyűjti össze; statisztikai kimutatást készít az Állami
                  Könyvtár megbízásából. Különösen érdekesek a gazdasági megállapításai, arra
                  vonatkozólag, hogy a lakósság megritkulása nem gazdasági fellendülést, hanem
                  általános elszegényedést hozott. Már Norman Angell - aki számomra mindig elsőszámú
                  tekintély marad e téren, amint a múló idő egyre jobban igazolja őt - azt mondta:
                  “Aki úgy képzeli, hogy valamely állam mindig eladhat, anélkül, hogy venne, az
                  feltalálta a gazdasági perpetuum mobilet.” Lord Quimpolle szerint nem a gyarmatok
                  elvesztése okozza az életstandard lecsökkenését Angliában és a kontinensen. “Ha
                  csupán házakat vesztettünk volna a háborúban” írja igen szellemesen “akkor
                  megindulna az építkezés és volna pénz. De mi embereket vesztettünk és a rommá lőtt
                  házak felépítésére nincsen szükség. Pénzre sincs szükség és amire nincs szűkség,
                  az nincs is, természetesen.”</p>
					<p>Az essexi csöndes napok nagyrészét együtt töltöttük. Elmondtam neki, hogyan
                  menekültünk meg a belga frontról, hogyan jutottunk keresztül a svájci völgyeken és
                  hogyan éltük át Genf bombázását. Akkor éjjel a lakosság egy része fellázadt.
                  Rengeteg diplomatát és újságírót lőttek agyon, vagy akasztottak fel, közvetlenül a
                  légitámadás előtt. És csak napok multán találtam meg feleségemet, aki a gázmentes
                  autóban menekült át a határon, miután apja kényszerítette erre, Istennek
                  hála.</p>
					<p>És megtudtam Quimpolletól, hogy a nagy háború konkrét eredményei a következők:</p>
					<p>Európa 475 millió háborúelőtti lakósságából megmaradt 307.5 millió.</p>
					<p>A veszteség 71%-a a nagyvárosok lakóiból adódik. A többi járványok, frontharcok és
                  helyi forradalmak áldozata.</p>
					<p>Nagybritannia 242.700 négyzetkilóméternyi területéből maradt 167.500 négyzet km. A
                  dominiumok elszakadtak, Ujfundland kivételével. A gyarmatokról önként mondott le
                  Anglia.</p>
					<p>Hét európai királyság köztársasággá, tizenegy köztársaság pedig királysággá
                  alakult át.</p>
					<p>Kelet- és Középeurópa négy államából május 5.-én megalakultak az Európai Egyesült
                  Államok, de pontosan kilenc nappal később, politikai egyenetlenségek miatt
                  felbomlott ez a szövetség.</p>
					<p>Június 8.-án tartották meg a Kölni Kongresszust, igen nagy pompával. Ezen dr.
                  Mauer Gottfried, Svájc új elnöke, feladatul tűzte ki olyan nemzetközi szervezet
                  megalakítását, amely hivatva lenne megakadályozni a vérengzést; amely
                  tekintélyével oda hatna, hogy az egyes államok közt felmerülő vitás kérdések békés
                  úton és éppen a keresett szervezet tekintélyének súlyával oldassanak meg; amely
                  szervezet valamely semleges államban székelne s minden európai állam képviselőket
                  küldene az üléseire.</p>
					<p>Több, mint négy órás vita után elvben megállapodtak a kiküldöttek. Sir Geoffroy
                  Mitchel-Baudelar, az angol kiküldött javaslatát fogadták el, amely szerint a
                  nemzetközi szervezet Stockholmban székeljen és a “League of Nations”, azaz
                  Népszövetség nevet viselje.</p>
					<p>A lakósság nem ünnepelte viharosan a Népszövetség megalakulását, egyszerűen azért
                  nem, mert a lakósság képtelen volt bármit viharosan ünnepelni. Rengeteg rokkant,
                  hülye, reszketeg és dadogó ember járt-kelt a kontinensen. Anglia volt az, amely
                  leghamarabb állott talpra; legalábbis a klubélet visszatért klasszikus
                  kerékvágásába. Ifjabb Millard már csaknem egy hónapos volt és nagyfokú testi és
                  szellemi fejlődésről tett tanuságot. Katalin boldog volt és egy csendes óceáni
                  szigetre akart költözni a gyerekkel. Lady Ursula, a háziasszony, gyermekorvos
                  volt és így igazán nyugodtan élhetünk, ami azokat a veszélyeket illeti, amelyek
                  kívülről jönnek.</p>
				</div>
				<div type="chapter">
					<head>
                  V. Cézár.
               </head>
					<p>Quimpolle Manor az Úr 1953. esztendejében, Anglia Essex grófságában, Alsó
                  Leytontól északkeletre terült el; dús, nyirkos rétek és sok nagy fa között,
                  amelynek fehér törzse és vörhenyes lombja volt.</p>
					<p>Ottlétünk hetedik napján Arthur Quimpolle meglepetősen izgatottnak látszott, ami
                  nem csak azért volt szokatlan, mert arisztokrata, hanem mert statisztikus... Két
                  új inast fogadtak fel s egy diadalkaput emeltek az északi bejárat elé.</p>
					<p>Engem cseppet sem érdekelt, hogy kit várnak; mert azt vártam már csak, hogy
                  Katalin teljes mértékben rendbe jőjjön... De azt se hittem, hogy Európában, amely
                  földrész olyan lassan tér magához, mint a lábbadozó, aki nem a k a r meggyógyulni:
                  akadjon még ember, a k i é r t és akadjon ember, a k i diadalkaput emel. Délben
                  részt vettem a közös löncsön, míg Katalin a szobájában ebédelt, Jack B. Millard
                  társaságában, aki éppen harminchárom napos volt ekkor. A közös étkezés alkalmával
                  azután kiderült, hogy a Quimpolle-kastélynak királyi vendége lesz.</p>
					<p>Sir Arthur azt mondta:</p>
					<p>- A Londonban tartózkodó V. Cézár, Lavandola törvényes királya, ma este érkezett
                  kiséretével.</p>
					<p>Elgondolkodtam.</p>
					<p>- Sir - szóltam közbe - amikor utoljára Lavandola fővárosában jártam, I. Lorenzo
                  uralkodott, akit személyesen ismertem és tiszteltem. Ő azonban a cári és nem a
                  királyi címet viselte.</p>
					<p>- Ugy van, Mr. Millard - felelt Quimpolle lord, az asztalnál ülők feszült figyelme
                  közben. - Amint azonban azt az Európai Trónöröklés Rendje című évkönyv LXXII.
                  kötetének 9. fejezetéből megtudhatja, Lorenzo hősi halált halt országa védelmében
                  és utóda a lavandol trónon unokaöccse, V. Cézár lett, aki azonban a lavandol
                  alkotmány értelmében csupán a királyi cím és korona használatára jogosult. A
                  lavandol alkotmány csak királyt ismer; Lorenzo, aki újra megteremtette az önálló
                  Lavandolát, az országgyűléstől saját személye részére kapta a cári címet.
                  Parancsoljon a szalonnából.</p>
					<p>- Köszönöm, Sir Arthur. Gratulálok önnek a magam és feleségem nevében, új
                  lakójához. Ez nagy reklám lesz önnek.</p>
					<p>- Kétségtelen, ha nem vigyázok! De, Mr. Millard, én nem akarok reklámot. Én azt
                  akarom, hogy a vendégeim jól érezzék magukat itt. A király meg akarja őrízni
                  inkognitóját. Előzőleg a Thames túlsó oldalán, Kent grófságban, egy
                  Marylebone-beli vaskereskedő úgynevezett kastélyában lakott, azonban nem hagytak
                  békét neki a kiváncsiak.</p>
					<p>- De én azt olvastam a Timesben - szólt közbe egy Mrs. Newport - hogy azért jött
                  el Cray-ből, mert nem tudta fizetni a házbért.</p>
					<p>Quimpolle homlokráncolva nézett a kotnyeles ifjú hölgyre:</p>
					<p>- Őfelsége szegény - mondta hűvösen - ez nem titok. Mi is szegények vagyunk, mi, a
                  Quimpolleok. Érdekeltségeink voltak Kanadában; ezek elvesztek. A megváltozott
                  viszonyok folytán lecsökkent ezen birtokunk hozama is. Őfelsége elvesztette az
                  országát.</p>
					<p>Szegény kis Mrs. Newporton meglátszott, hogy nagyon szégyelli magát. Mindannyian
                  rokonszenvvel gondoltunk Őfelségére.</p>
					<p>Megtudtuk még azt is, hogy V. Cézár mindössze négy szobát bérelt, holott három
                  személy lesz a kíséretében... Ezt a négy szobát azonban az angol gyarmatügyi
                  minisztérium egy titkára bérelte ki. “Elég szomorú, mondta ismét Mrs. Newport,
                  hogy a gyarmatügyi minisztériumunknak nincs már más dolga, mint szobákat bérelni
                  külföldi uralkodóknak.”</p>
					<p>- Francis Belt az az ember, - felelte erre a lord - aki előbb-utóbb vissza fogja
                  szerezni gyarmatainkat.</p>
					<p>- Miből gondolja, mylord? - kérdezte Mr. Newport, Bayswater legtekintélyesebb
                  ékszerésze. - Olyan rendkívüli képességei vannak az új gyarmatügyi
                  miniszternek?...</p>
					<p>- Abból, hogy Francis Belt kemény ember, előrelátó és nagy hazafi, akinek nem ment
                  az idegeire a háború.</p>
					<p>- Amíg gyarmataink voltak - feleselt Mr. Newport - addig a leghülyébb
                  szakminiszter is jól végezte a dolgát. Ha viszont nincsenek gyarmataink, akkor a
                  legzseniálisabb gyarmati miniszter sem ér semmit.</p>
					<p>Quimpolle vállat vont.</p>
					<p>- Amit ön mond, Mr. Newport, az a többség véleménye. Egész Anglia és a kontinens a
                  dermedt ijedelem állapotában leledzik. Elvesztettünk bizonyos számú embert és
                  dominiumot; de önmagunkat nem vesztettük el. Akik életben maradtak, ne tegyenek
                  úgy, mintha meghaltak volna!</p>
					<p>Az asztal végén egy sárgaképű fiatal férfi ült, aki öregnek látszott. Repülőtiszt
                  volt, Bordeaux felett lelőtték a spanyolok, 26 óráig hányódott a tengeren,
                  kihalászták és most három hete jött ki a deptfordi kórházból.</p>
					<p>- Feltűnt nekem, - mondta ez a Capt. Loamer - hogy az új kormányban csupa régi
                  konzervatív szerepel. Whinborg a hadügyminiszter ismét és Aldwin a miniszterelnök.
                  Ugylátszik, hogy újrakezdik az egészet. Sajnos, a legmodernebb és legáltalánosabb
                  háború után is kiderül, hogy szép számmal akadnak, akik semmit se láttak belőle.
                  Ezek aztán tovább hangoskodnak; mint Aldwin, például.</p>
					<p>- Az ön háborús sérülése iránti tisztelet - mondta a lord - és az a tény, hogy a
                  vendégem, megtiltja nekem, hogy hasonló határozottsággal válaszoljak...</p>
					<p>- Csak nyugodtan - felelt Loamer - igaz, hogy a vendége vagyok, de a fizető
                  vendége. Én is szólok, ha rossz a kiszolgálás.</p>
					<p>Lord Quimpolle vészesen ropogtatta hosszú, sovány ujjait. Ekkor azonban közbeszólt
                  Lady Ursula:</p>
					<p>- Ne kezdjenek ki Arthurral, mert ő mindenre statisztikával felel és a
                  statisztikát senki se cáfolhatja meg; legfeljebb egy másik statisztikus.</p>
					<p>- Az Uristen! - mondta Loamer nagy izgalomban - az Uristen, aki számolta a
                  halottakat.</p>
					<p>- Maga életben maradt! - mondta Quimpolle, csaknem dühösen.</p>
					<p>- Igaz. Bár ne maradtam volna életben!</p>
					<p>A kövér Mr. Newport szigorúan nézett a sovány Mrs. Newportra, mert az volt az
                  érzése, hogy az asszony ismét bele akar szólni a vitába. Az asztalnál még
                  Woopsideék ültek, Woopside, a neves filmkómikus és felesége, aki filmszinésznő, de
                  állítólag nem a felesége. Ezek hallgattak és ettek; mert nem volt véleményük
                  semmiről. A háborút az asszony walesi házában töltötték és mindaketten alaposan
                  meghíztak, különösen a férfi.</p>
					<p> Ma délután Katalin elsőízben tett hosszú sétát a szülés óta. Amikor elindultunk,
                  Katalin meglehetősen sápadt volt, mint az utóbbi időben mindig; de kint, a rét
                  előtt már kipirult az arca és csillogni kezdett a szeme: olyan volt, mint régen.
                  Könnyű sál volt a vállán és vidáman lépegetett.</p>
					<p>Gyönyörű volt a vidék. Nagy, de egészen lapos dombok láncolata, köröskörül. Nyir-
                  és juharfák, alacsony cserjék váltakoztak sötétzöld pázsítfoltokkal. A távolban
                  kékesszürke füstcsík szállt az opálos égre, amely tiszta és mégis ködös volt, mint
                  egy szép tág, kék szem, amelyet aggodalom fátyoloz el... Lent, a völgyben, Leyton
                  házai látszottak és hullámzóan, végtelenül lassan mozgó juhnyáj; Gainsborough
                  színei és Watteau fantáziája... Mint egy új, fájdalmasan néptelen aranykor
                  melankóliája, küzködött a vezérürü kolompjának hangja, hogy eljusson idáig.
                  Katalin elmerült a táj szemléletébe; mintha csodálkoznék azon, hogy ez ugyanaz a
                  bolygó, amelyen füst, gáz, láng, golyó, hazugság, képmutatás, nyomor, szenny és
                  orgyilkosság az úr. Ugy nézett körül, mintha nem hinne a vad és ujjongó
                  dobbanásoknak, amelyek a szíve felől hallatszottak; mintha restellné az örömet,
                  hogy amikor már az önnön életéről lemondott, akkor két életet él tovább: a magáét
                  és Jack B. Millardét, aki, mint említettem, ekkor volt harminchárom napos.</p>
					<p>Hirtelen eszébe jutott, hogy felszalad egy dombra. Már el is indult.</p>
					<p>- Ezt nem teheted, Katalin - kiáltottam rá ijedten - tudod, hogy megárt.</p>
					<p>- Akkor adj egy cigarettát - mondta - nem birom, hogy ilyen jól vagyok, ilyen
                  boldog. Mindig attól félek, hogy a fiamon keresztül áll bosszút a sors ezért.</p>
					<p>- Gyujts rá - mondtam - és ne nyugtalanítsad magad ilyenekkel. Te nem tudsz
                  örülni.</p>
					<p>- Én tudok - mondta - csak nem merek. Illene valamit vállalni a rengeteg
                  szenvedésből, ami körülöttünk van, mint egy keserű tenger.</p>
					<p>- Te megszenvedtél a fiadért, amikor világra hoztad.</p>
					<p>- Az nem szenvedés, aminek az ember örül. De van valami, amitől félek.</p>
					<p>- Mi az?!</p>
					<p>- Ó, egyáltalán nem hasonlít rám és olyan nevetséges. Restellem is és... és nem
                  mondom meg.</p>
					<p>- Csak mondd!</p>
					<p>- Ha még négy gyereket szültem neked, akkor már nem fogom a n n y i r a szeretni
                  őket, mint az elsőt, mert a szeretetem megoszlik köztük. És ugyanakkor már nem
                  leszek olyan szép, mint most, sőt meglehet, hogy egyenesen csunya leszek! És te
                  majd nem szeretsz már.</p>
					<p>- Örülök, hogy végre g y a k o r l a t i aggályaid is vannak!</p>
					<p>- Gyakran gondolok mostanában arra, hogy a nőnek általában nincs érzéke az
                  elmélethez. Figyeld meg, hogy a nők 99 százaléka milyen leplezhetetlen közönnyel
                  hallgatja még a szeretett férfi elméleti fejtegetéseit i s! Két olyan dolog van a
                  világon, ami tökéletesen elméleti jellegű, m i n d e n g y a k o r l a t i t a r t
                  a l o m n é l k ü l: a zene és a sakk. Ezért nincs említésreméltó női zeneszerző;
                  és jól sakkozó nő sincs. Én vagyok az az egy százalék, például, akiben ez a
                  természetellenes érzék az elmélet iránt megvan. De, úgylátszik, bennem is csak
                  addig tartott, amíg gyereket szültem. Ugyanis gyereket szülni teljesen gyakorlati
                  dolog. Néha rajtakapom magam, hogy semmi sem érdekel, csak ifjabb Millard.</p>
					<p>Karomba kaptam Katalint és felemeltem, a táj fölé.</p>
					<p>- Lefogytál! - kiáltottam s mint áldozati bárányt, tartottam az ég felé. - Nézz
                  körül és mondd meg, mi szebb: te, vagy ez a vidék?!</p>
					<p>- A vidék, - felelte.</p>
					<p>- Nem. Te! - elengedtem és esés közben elkapva, megcsókoltam. Azután
                  visszafordultunk, mert szürke fátyolként ereszkedett le az alkony és szél támadt,
                  amely végigborzolta a nedves füvet és surrogva furakodott a fák lombja közé.
                  Mintegy száz lépésre mentünk el egy régi temető mellett, amelyben ezüstös-kék
                  kőkeresztek álldogáltak jobbra, vagy balra dőlve. A hosszú, sötétszürke kőkerítést
                  moha és dudva födte. Az út mellett kőkereszt állt: Katalin letérdelt előtte és
                  imádkozott. Mind a ketten Da Liani apátra gondoltunk ebben a pillanatban, akire
                  könyörgés közben zuhant a templom és agyonverte, amikor az őrjöngők lelkiüdvéért
                  imádkozott. S akit a Paradicsomból hivtunk keresztapának Jack Bonaventura nevű
                  fiúnkhoz, aki harminchárom napos és valamikor talán elolvassa majd e sorokat, de a
                  nagy európai háború története éppoly távoli és valószínűtlen lesz már a számára,
                  mint akár Hernando Cortez hadjáratainak története Montezuma császár ellen, a XVI.
                  század elején. Ötszáz év a mások életéből sokkal kevesebb, mint három nap a magunk
                  életében! Ez a titka annak a már sokszor hangoztatott szerény nézetemnek, hogy az
                  ember nem okult és nem fog okulni soha.</p>
				</div>
				<div type="chapter">
					<head>
                 V. Cézár bevonulása.
               </head>
					<p>A kastélyba érve már a szokatlan mozgolódásból megtudtuk, hogy őfelsége
                  megérkezett.</p>
					<p>Gyönyörű volt a Quimpolle Manor terrasza, amelyről a Victoria-Parkig elláthattunk.
                  A friss, esti levegő, amely tele volt erdei fák sóhajával, szénaillattal s alkonyi
                  párával - annyira megtöltött a szabadság, a tiszta természet bukolikus örömeivel,
                  hogy szinte hihetetlennek tűnt London millió lámpájának csillogása odalent.</p>
					<p>Négyen ültünk itt nagy és öblös hintaszékekben, plaidekbe burkoltam: Katalin,
                  Newporték és én. Katalin csak most ismerkedett meg velük.</p>
					<p>- Milyen gyönyörű a kisfia! És ilyen fiatalon már!... - mondta Newportné s bár
                  Katalin szívesen beszélt volna tovább is erről, a sovány kis nő azonnal így
                  folytatta: - A király megérkezett.</p>
					<p>- Igazán?! És milyen? - kérdezte szelíden Katalin.</p>
					<p>- Óh, nagyon érdekes. Jött vele egy nő is, olyan nagy, húsos, érzéki nő, nem
                  tudom, kije lehet, de képzelem. Aztán egy angol fiatalember, a titkára. Valamint a
                  hadsegéd.</p>
					<p>Furcsa, hogy még vannak királyok, nem? Csodálatos, de az én számomra ez a szó:
                  király, semmit se mond, amióta nem vagyok újságíró és rövid diplomáciai működésem
                  révén nyugdijamból élek. Mint újságírónak, volt egy bizonyos képzetem valamely k
                  i r á l y r ó l. Mint alattvalónak azonban semmilyen sincs.</p>
					<p>Ugy gondolom, hogy Európa végképp elcsöndesedik, - bár a jelentőségét vesztett s
                  meggyérült lakosságú Görög-, vagy Spanyolország története ellenkező példákat
                  mutat. Mégsem hittem, hogy ennek a keleteurópai uralkodónak egyéb tervei is
                  lehetnek még, minta megélhetésére vonatkozók.</p>
					<p>Mrs. Newport még elmondta, hogy sajnos szó sem lehet arról, hogy őfelsége részt
                  vegyen a közös étkezéseken. Látni is alig lehet majd. A király harminchat éves,
                  kissé kopaszodó, magas, sasorrú, de kerekképű úr. Lehetséges, hogy angol titkára
                  megjelenik majd körünkben.</p>
					<p> Ebben megnyugodva, tértünk pihenőre. Ablakaink őfelsége ablakai felett lehettek,
                  mert tizenegy óra tájban harsány, de rekedtes hang tört fel a kísértetiesen
                  csendes, lágy éjszakában, amely hűvös is volt és langyos is, aszerint, hogy
                  nyárnak, vagy ősznek tekintette az ember...</p>
					<p>- Inez! - hallatszott az alattunk levő ablakból. Válasz nem jött.</p>
					<p>- Hogy hívják a komornát? Be fogom hívni a komornát! Inez?!</p>
					<p>Némaság.</p>
					<p>- Nem hallod?! Inez!</p>
					<p>A hölgy makacsnak bizonyult. Ekkor gyors egymásutánban sikolyok, hörgés és
                  csattanások hallatszottak és hirtelen becsukták az ablakot.</p>
					<p>Később Jane, a komorna, hideg sültet hozott fel a feleségemnek és megjegyezte:</p>
					<p>- A király nagyon dühös.</p>
					<p>Katalin komoly arccal felelte:</p>
					<p>- Én is nagyon dühös vagyok, mert felkeltette fiamat a kiabálásával.</p>
					<p>Azzal elvette a tálat és bevonult a fia szobájába; ahová éjszaka tilos volt
                  belépnem.</p>
					<p>Elszívtam egy cigarettát. Még nem volt éjfél, amikor kopogtak. Az egyik komornyik
                  volt.</p>
					<p>- Bocsánatot kérek, uram! - mondta ez a bulldogképű ember - Mr. Collin Wagstaffe
                  érdeklődik, volna-e kegyes meglátogatni őt a dohányzóban...</p>
					<p>- Ki az a Collin Wagstaffe? - kérdeztem. A komornyik a cipője orrára vetett átható
                  pillantást.</p>
					<p>- Őfelsége személyi titkára, uram, - felelte.</p>
					<p>- Mondja meg a következőket: tekintve, hogy véletlenül még szmókingban vagyok, meg
                  fogom látogatni, ha kívánja.</p>
					<p>A komornyik visszavonult, én pedig megtöltöttem a zsebemet cigarettával és
                  lementem a dohányzóba.</p>
					<p> Magas, vöröshajú, igen jóképű fiatalember volt Wagstaffe, őfelsége személyi
                  titkára. Megnyerő arcán azonban az a cseppet se brit fiatalemberre valló szokás
                  tükröződött, hogy állandóan komolyan veszi önmagát és a hivatását.</p>
					<p>- Ön... Mr. Jack Millard? - kérdezte, felállva a karosszékéből.</p>
					<p>- Igen. És ön?...</p>
					<p>- Collin Wagstaffe a nevem. Kérem, foglaljon helyet.</p>
					<p>- Köszönöm.</p>
					<p>- Rágyujt?</p>
					<p>- Igen. Parancsoljon az enyémből.</p>
					<p>- Köszönöm. Jó cigarettának látszik. A tárgyra térek. Bevallom, információkat
                  kértem önről Lord Quimpolletól. Az információk kedvezőek. Ön sajtóattasé volt a
                  genfi amerikai követségen?!</p>
					<p>- Amint hallotta.</p>
					<p>- Előzőleg pedig hirlaptudósító...</p>
					<p>- Ugy van.</p>
					<p>- A helyzet olyan, hogy kénytelen voltam bizonyos alaposságra. Teljes diszkréciót
                  kérek. Ami ma éjszaka történni fog önnel, azt holnap reggelre elfelejti! Hajlandó
                  erre?!</p>
					<p>- Sajnos, kitűnő memóriám van, amely azonban kormányozható. Szabadna tudnom, m i
                  fog történni velem ma éjszaka?!</p>
					<p>- Az öntől függ...</p>
					<p>- Tőlem?</p>
					<p>- Igen. Tud ön... bridzselni?!</p>
					<p>- Bridzselni?! Kitűnően. De miért?</p>
					<p>Mr. Wagstaffe felkelt. Hangja suttogóra fordult. Szemei összehúzódtak.</p>
					<p>- Őfelsége, Lavandola királya, Dalmácia hercege, Fiume grófja, V. Cézár Xavér
                  Ferenc bridzselni óhajt.</p>
					<p>Felálltam.</p>
					<p>- Velem?!</p>
					<p>Mr. Collin Wagstaffe bólintott.</p>
					<p>- Csak három bridzs játékos van. Őfelsége, Madame Pitto és én. Szükségünk van
                  negyedikre.</p>
					<p>- Ebben az esetben természetesen rendelkezésre állok.</p>
					<p>- Köszönöm. Foglaljon helyet.</p>
					<p>Wagstaffe újabb cigarettára gyujtott. Azt vártam, hogy most nevetni kezd, vagy
                  legalább is közvetlenebb hangon folytatja, de erről szó sem volt.</p>
					<p>- Mr. Millard, - mondta - kérem, jegyezze meg a következőket. Őfelsége itt Xavér
                  Ferenc herceg néven szerepel. Ön Herceg!-nek fogja szólítani, amennyiben ez a
                  játék során elkerülhetetlennek bizonyul. Ezt a látogatását ne tekintse
                  bemutatkozásnak, vagyis holnaptól kezdve ismét úgy kell tennie, mintha a király
                  nem ismerné önt.</p>
					<p>- Rendben van, Mr. Wagstaffe.</p>
					<p>- Még egyet. Természetesen amit lát, vagy hall, azt nem mesélheti el. Ön
                  gentleman. Különösen, ami Mme. Pitto-t illeti...</p>
					<p>- Értem, Sir.</p>
					<p>- És még valami: az inkognitó ellenére is kezet kell csókolnia a királynak; ez
                  elkerülhetetlen.</p>
					<p>- Én tavaly meginterjuvoltam a király nagybátyját, a cárt...</p>
					<p>- Igen?! - szólt közbe - ő sokkal liberálisabb érzelmű volt. V. Cézár vissza
                  akarja szerezni a dinasztia régi erkölcsi fényét és hatalmát. De ezt sem
                  hivatalosan mondtam. Legyen meggyőződve róla, Mr. Millard: ha a király pusztán
                  szórakozás céljából tartózkodnék Angliában, akkor az ön látogatása sokkal
                  fesztelenebb keretek közt történhetne, amennyiben sor kerülne rá. Azonban nekünk m
                  i n d e n r e vigyáznunk kell, tekintettel a politikai célokra, amelyek az angol
                  kormánnyal közösek...</p>
					<p>- Vannak még politikai célok?!... - kérdeztem magasra felvont szemöldökkel. Mr.
                  Wagstaffe nagyon komolyan felelte:</p>
					<p>- Politikai célok mindig vannak, Mr. Millard; ezt önnek kellene legjobban tudni. A
                  háború nem járt azzal az eredménnyel, amelyet várhattak tőle.</p>
					<p>- A háború azzal az eredménnyel járt, - feleltem határozottan - amelyet várhattak
                  tőle. Hát mit vártak a háborútól?! A népesség szaporodását? a közegészségügy
                  javulását? a prosperity emelkedését? az erkölcsök tisztulását?! a jólét
                  növekedését?!! európai egyensúlyt?!! bizalmat?! nyugalmat?!! egyensúlyt?!!!</p>
					<p>- Mr. Millard - mondta Wagstaffe komoran - valamennyire mindig becsültem azokat a
                  pacifistákat, akik valamely háború előtt voltak pacifisták. Ezek jóindulatú
                  bolondok. Akik azonban háború után válnak pacifistákká, azokat egyszerűen
                  unom.</p>
					<p>- Ön nem tudhatja, hogy én mikor váltam azzá. Sokkal liberálisabb vagyok annál,
                  hogy fiatalabb korára emlékeztessem önt, Mr. Wagstaffe. De ha talán azért engedi
                  meg magának ezt a hangot, mert valamely király személyi titkára, akkor meg kell
                  mondanom...</p>
					<p>Wagstaffe felemelte a jobbkezét:</p>
					<p>- Köszönöm, hogy erre a minőségemre emlékeztetett! Szabad remélnem, hogy a
                  bridzsjáték végre kezdetét veheti?!</p>
					<p>*</p>
					<p>A király szobáját még az öreg Quimpolle lord rendezte be Marokkóból hozott
                  bútorokkal. A falat és padlót imaszőnyegek borították. A feketekávé rossz volt, de
                  a csészék remekek. A király olyan volt, amilyennek Mrs. Newport leírta. Magas,
                  sasorrú, kövéres arccal; a fejbúbja kopasz. Szemöldökei vastagok.</p>
					<p>Madame Pitto voltaképpen gyönyörű asszony volt; egyetlen hibája talán az, hogy
                  valahogyan túlgyönyörű. Látszott rajta, hogy igazán, őszintén, nagyon szerelmes
                  legfeljebb egy század testőrbe tudna lenni. Nem is legfeljebb. Legalább. A király
                  adjutánsa, Zodragin gróf, nem volt jelen. Amint később megtudtam, hivatalos ügyben
                  Londonba ment.</p>
					<p>A király tábornoki díszben állt a szoba közepén, hátrakulcsolt kezekkel; amikor
                  beléptem. Mellén káprázatos rendjelek; gyémánttal kirakott csillagok s egy
                  hatalmas zafir kereszt. Mme Pitto fekete házikabátot viselt, amelyben karcsúbbnak
                  látszott, mint amilyen volt.</p>
					<p>Wagstaffe meghajolt a szoba sarkában és maga elé mormolta:</p>
					<p>- Jack Millard, volt amerikai attasé, felség!</p>
					<p>A király kinyujtotta kicsi, fehér és puhának látszó jobbkezét, de szerencsére
                  azonnal visszarántotta s az egyik székre mutatott:</p>
					<p>- Foglaljon helyet, - mondta rossz angol kiejtéssel. Körülbelül olyan akcentusa
                  volt, mint a spanyoloknak.</p>
					<p>Wagstaffe kártyát tett az asztalra.</p>
					<p>- Félshillinges alapon játszunk, - mondta Wagstaffe. - Ön oszt.</p>
					<p>Papirost és ceruzát rakott maga elé. Én játszottam vele, V. Cézár volt Észak, Mme
                  Pitto Dél.</p>
					<p>- Három pikk, - mondta őfelsége, az én passzom után. Wagstaffe is passzolt. Mme
                  Pitto három szanzadút felelt.</p>
					<p>Partnerem rosszul játszott. A negyedik leosztás után láttam, hogy szándékosan
                  játszik rosszul: azt akarja, hogy a király nyerjen. Ilyenformán kétségbeejtő
                  szórakozássá fajult a dolog. Wagstaffe rosszul a k a r t játszani, a király és
                  barátnője nem t u d o t t jól játszani V. Cézár bemondott hat pikket és
                  teljesített kettőt. Közel voltam hozzá, hogy merényletet kövessek el ellene.</p>
					<p> Egy óra mulva V. Cézár hét fontot nyert, de összeveszett egy liciten Mme
                  Pittoval. A hangulat amúgy is feszült volt köztük egész éjszaka. Az előzményeket
                  hallottuk az ablakon át... Madame felkelt és nem akart tovább játszani.</p>
					<p>- Inez! - mondta a király - ülj a helyedre és játssz.</p>
					<p>A hölgy gúnyosan mosolygott és csipőjét riszálva, elhagyta a szobát. A király
                  elsápadt és elvörösödött.</p>
					<p>- Ezt a dögöt már egyszer ki fogom rúgni! - ordított fel, mint egy sebzett vad -
                  nem lehet kibírni vele! Igaz, Wagstaffe?</p>
					<p>A személyi titkár megmerevedett.</p>
					<p>- Felség! - mondta - Madame ilyen természetű.</p>
					<p>- He?!</p>
					<p>A király gondolkodott.</p>
					<p>- Ilyen természetű, az biztos. Ez igaz. De mit érek vele, ha tudom, hogy ilyen
                  természetű?! Ez nem megoldás. N e legyen ilyen természetű. Nem igaz, Millmann?!
                  vagy hogy hívják.</p>
					<p>Wagstaffe a szemével intett, hogy ne feleljek. A király kétségbeesve bámult az
                  asszony után.</p>
					<p>- Wagstaffe! - mondta - menjen le a kertbe és szedjen virágot.</p>
					<p>- De felség... éjszaka van.</p>
					<p>- Tudom. Mindazonáltal menjen le a kertbe és szedjen virágot.</p>
					<p>Wagstaffe meghajolt és eltűnt.</p>
					<p>A király elgondolkodva bámult Mme Pitto ajtajára.</p>
					<p>- A nép nem fogja tűrni, hogy ezzel a döggel éljek, - mondta, felém fordulva, ami
                  nagyon kínos volt nekem, - pedig haza kell vinnem, mert megígértem neki. Ha egy
                  rendes nőt találna az ember... Ezek az angol nők nyirkosak és hidegek. Inez!!! -
                  kiáltott, de eredménytelenül.</p>
					<p>Az ajtóhoz ment.</p>
					<p>- Ki fogom rúgni! - mondta és kopogott. Inez megjelent az ajtóban. Fekete, áttört
                  kombinében állt ott; szinte világított a húsa.</p>
					<p>- Megőrültél?! - kiáltott a király - így mutatkozol egy férfi előtt?!!</p>
					<p>Elfordultam. A hölgy csendesen és nyugodtan nevetett.</p>
					<p>- Na, gyere csak be, - mondta. És V. Cézár bement.</p>
					<p>A fogalmak és méretek eltolódtak. Néhány évvel korábban, legalább s
                  zsurnalisztikai szempontból, szenzációs élmény lett volna ez a találkozás egy
                  királlyal, aki albérlő. Most azonban az volt az érzésem, hogy jeleneteket láttam
                  egy operettből, amelyet üszkös romokon idejét-mult kosztümben játszanak...</p>
					<p>Szobámba érve, megállapítottam, hogy Katalin már mélyen alszik a bölcső mellett.
                  Az ablakot ismét kitárva, lágy és romantikus illat áradt be, amilyenhez foghatót
                  csak az angol grófságokban érezhet az ember; az éjszakai ligetek illata, könnyű,
                  mint a lidérc és bódító, mint az első csók.</p>
					<p>Egy hete felhalmozott ujságcsomót lapoztam át; hosszú idő után először érezve némi
                  érdeklődést a világ eseményei iránt. Emlékezetemben leginkább egy svéd író, G.
                  Palmarsson riportsorozata maradt meg: Utazás Európában.</p>
					<p>“A Mestréből kiinduló autó-strada” - írta egyik olaszországi riportjában ez a
                  Palmarsson - “elpusztult. Most hajójáratok bonyolítják le a forgalmat. Velence, a
                  tenger rombadőlt menyasszonya... A Papadopoli-palota helyén piszkos tengervíz. A
                  Canale tragikus látványt nyujt. Deszkával foltozott Ponte di Rialto... A Santa
                  Maria della Salute üszkös rom. Baloldalt, a nagy szállók sora többé-kevésbbé
                  megrongálódott.</p>
					<p>Négy napot töltöttem Velencében. Ujraépítkezés alig folyik. Láttam Jacopo Palma
                  képeit egy rakáson, - egyiknek a fele hiányzik, másiknak “csak” egy negyede égett
                  össze. A Teatro dei Fenice olyan, mintha lidércnyomásos álmomban látnám. A
                  Campanile maradványai hét méter magasak...”</p>
					<p>Hasonló képet fest Ravennáról, Firenzéről és Genováról. Eltünt a toscanai
                  parasztok bizalmas és bizakodó tekintete, a velencei lányok sudár testtartása - és
                  Palmarsson ezt jobban fájlalja, mint az elpusztult műkincseket.</p>
					<p>“Látogatásom Wienben” - írja másik cikkében - “úgy folyt le, mint ahogy az ember
                  kimegy a temetőbe, hogy meglátogassa valamely jóbarátja sírját. Csakhogy egy
                  összebombázott város inkább temetetlen halotthoz hasonlítható. A füstös házak közt
                  sürgő-forgó emberek csak annyiban tesznek életteli benyomást, amennyiben a hulla
                  körül nyüzsgő férgekre emlékeztetnek. A csonka Stephansdom, mint a nagy és
                  klasszikus tetem bevert orra mered fel a kék égre. Egyes városrészek - a IX.
                  kerület, le a Schottenringig, Nussdorf, Heiligenstadt, Hietzing - sértetlenek
                  maradtak. Elpusztult viszont délre Mauer, Brunn és Mödling, Vöslau és Baden... A
                  bécsi templomok közül csak a legöregebb, a Rudolfskirche maradt épen...”</p>
					<p>Ez a különös útleírás csaknem minden részletével agysejtjeimbe rögződött. A
                  müncheni Maximilian-Strasse, az Isarba hullott hídak, a linzi viadukt romjai, a
                  nápolyi kikötő... éles és tussfeketén árnyékolt képek. A Halál ekéje felszántotta
                  Európát. S az óriási eke nyomán ott sétál az apró riporter és jegyez. Vajjon mi
                  értelme volt az egésznek és mit gondolnak róla mindazok, akik túlélték? Akik
                  mindig itt voltak, akik sohase vágytak el innen, akik szerették Európát?! Vajjon
                  mit írt volna Palmarsson úr helyében Shelley, Goethe, Verlaine, vagy a remek
                  Montaigne, aki olyan csendes és meggyőző modorban érvelt a halál egyszerű és m e g
                  s z o k h a t ó volta mellett?!...</p>
					<p>Kétségtelen, hogy hosszú évtizedek mulva, - vagy talán sohase - fog végleges és
                  teljes kép kialakulni Európa pusztulásáról. Ehhez sok objektivitás és még több
                  szakszerűség kell. Én, mint már mondottam, nem tudok különbséget tenni a között,
                  hogy egyetlen embert ölök-e meg, vagy 200.000 embert?! Szerintem egészen mindegy:
                  egyformán érthetetlen, megbocsáthatatlan és, - szinte akaratom ellenére írom le -
                  lehetetlen. De az is bizonyos, hogy bármennyire nincs különbség egyszeres, vagy
                  kétszázezerszeres gyilkosság között általános emberi szempontból - 199.000 ember
                  számára óriási különbség van...</p>
					<p> Amint az ablak alatt végre leheveredtem a fekvőhelyemre, mélyet szippantottam a
                  beáramló illatokból és elalvás előtt arra kellett gondolnom, mennyire megváltozott
                  minden, - elsősorban Katalin, aki egyszerűbb lett s gyerekével a karján olyan volt
                  sokszor, mint egy mosolygó Madonna, - apologetikus érvnek tűnő mosollyal... Európa
                  pedig komplikáltabb lett érzéseiben, valami új, halálszagú rokokó terjedt el
                  ízlésben és gondolkozásban. Csak az éjszaka volt ugyanolyan, mint akkor volt,
                  amikor Shakespeare-t vadorzáson érték, állítólag. És az éjszaka sem volt már
                  ugyanolyan, - csak éppen a változás túlfínom, vagy túlságosan, kozmikusan nagy
                  volt ahhoz, hogy mi észrevehessük...</p>
				</div>
				<div type="chapter">
					<head>
               A koronázás.
               </head>
					<p>Az elkövetkező napok mindegyikén nagyjelentőségű látogatások színhelye volt a
                  Quimpolle-kastély. Pénteken délelőtt hatalmas túrakocsi állt meg a bejáró előtt.
                  Francis Belt, a gyarmati miniszter szállt ki belőle.</p>
					<p>Zodragin szárnysegéd, aprótermetű, hatalmas orrú, fekete ember fogadta, ezredesi
                  egyenruhájában a minisztert. Azonnal felvezette a királyhoz, aki másfél órás
                  kihallgatáson fogadta őt.</p>
					<p>Ha akkor nem is, később pontosan tudomást szereztem - többek között éppen a
                  királytól - azokról az eseményekről, tárgyalásokról és készülődésekről, amelyek
                  ezekben a hetekben a politikai kulisszák mögött folytak.</p>
					<p>Francis Belt a régi módszer híve volt. Angliának újra fel kellett építenie - az
                  alapkőnél kezdve - azt a biztonsági hálózatot, amellyel a multban m e g l e v ő
                  birtokait védte. Addig nem foghatott hozzá ezeknek a birtokoknak a
                  visszaszerzéséhez, amíg a biztonsági rendszer nem áll ismét.</p>
					<p>Hogy Anglia nem tudott belenyugodni birtokai elvesztésébe, ez természetes.
                  Egyetlen ember se tud belenyugodni ilyesmibe, még kevésbé egy sok emberből álló
                  egyesülés. Az elvesztett birtokok azonban Japán és USA kezén vannak, vagy pedig
                  függetlenítették magukat. Se Japán, sem az Egyesült Államok, sem az önállósult
                  dominiumok nem hajlandók tekintetbe venni Angliának azt az álláspontját, hogy nem
                  nyugszik bele dominiumainak elszakadásába és gyarmatainak elvesztésébe! Az
                  Egyesült Államok ugyanígy szakadtak el annakidején Angliától, - mondják. - Az
                  első tennivaló, Francis Belt szerint, az európai érdekkörök kiépítése. Anglia
                  minden befolyását elvesztette pillanatnyilag a kontinensen. Nem volt piaca; igaz,
                  hogy nyersanyagot se tudott kapni.</p>
					<p>Ezekben az időkben Európa szinpadán Shakespearet, Aristophanest és a többi
                  destruktiv költőt játszották megint. Fizikai és erkölcsi téren primitiv irányzatok
                  váltak népszerűvé; a költők pásztorénekeket írtak s a lakosság mindenütt a
                  falvakba és kisvárosokba menekült, ha tehette. Az utolsó ötven év ipari és
                  pénzügyi problémái automatikusan megoldódtak a népfölösleg eltüntével; csak az
                  általános életszínvonal szenvedett változást annyiban, hogy a gépi termelésű,
                  mindent elöntő tömegluxus eltünt s a közizlést ismét a kézművesek irányították. A
                  kisipar fellendült s ezzel megoldhatatlannak látszó szociális kérdések oldódtak
                  meg. Ugy látszott, hosszú időnek kell eltelnie, amíg a kontinens népessége
                  felrázódik békés, félénk letargiájából.</p>
					<p>Ám, nagy szerencsére! Van egy embertipus, amely sohasem hal ki: a Cselekvő Ember
                  tipusa. A Nagy Politikus, akiben tízszerannyi energia tombol, mint a közönséges
                  emberben: tízszerannyit is cselekszik, mint az. Hogy ezt ülve cselekszi-e, vagy
                  állva; szivarozva-e, avagy telefonnál; értelmesen-e, vagy ostobán, az mindegy. A
                  lényeg az, hogy cselekszenek, terveznek, koholnak, támadnak buktatnak, szerveznek
                  és teremtenek. Isten hat nap alatt teremtette a világot; ők hat nap alatt
                  világháborút teremtenek, vagy legalább is világszenzációt. Nélkülük az emberiség
                  elaludnék és azt álmodná, hogy boldog és elégedett. Micsoda buta ambició! A
                  boldogságból senkinek sincs haszna, az elégedett embernek nincs szüksége
                  képviselőre és vezérre. Az elégedett ember mindig egyhelyben topog. Az emberiséget
                  csak az elégedetlenség viszi előre! Micsoda beszéd, nem?! Ha háttal állok a
                  jövőnek, akkor visszamehetek a középkorba és közben megesküdhetem rá, hogy előre
                  megyek! Igy tesz a Cselekvő Ember és az ő nyája, az üvöltő tömeg.</p>
					<p>Nos, Francis Belt ilyen cselekvő ember volt; és legfontosabb eszköze V. Cézár.
                  Széleskörű megfontolás vezette a Nagy Háború utáni angol kormányt. Amint V. Cézár
                  elfoglalta trónját. Lavandola megtelik angol haderővel. A lavandolai kikötő olyan
                  flottatámpont lesz, amely döntő befolyáshoz juttatja ismét Angliát a déli Adrián
                  és a Földközi-tengeren.</p>
					<p>Ehhez hasonló, de ellenkező célzatú elgondolások azonban Franciaországban,
                  Olaszországban és Németországban is felbukkantak 1953 őszén. Nem kell attól
                  félnünk, hogy az emberek agyműködését bármilyen csapás hosszabb időre meg tudná
                  bénitani! A szeptember 29.-re kitűzött Első Stockholmi Népszövetségi Ülésre minden
                  valószinűség szerint kellő vita-tárgy és robbanóanyag gyűlik majd össze.</p>
					<p>Francis Belt után Aldwin miniszterelnök következett. Ő szombat este jött ki
                  Leytonba és mindössze harmincöt percig maradt. Másnap délután nagy megbeszélés
                  volt a Downing-Streeten Belt, Aldwin, V. Cézár és Whinborg hadügyminiszter között,
                  amelyről már a sajtó is megemlékezett.</p>
					<p>Felsőbb nyomásra a sajtó nagy része igen kedvezően írt V. Cézárról. A lakósság,
                  igen dicséretes politikai érzékkel, valóságos rajongással viseltetett a vendég
                  uralkodó iránt, - írták a lapok. “Anglia Nagy Barátja!” - írták. Ilyen Headlineok
                  voltak:</p>
					<p> V. C é z á r t A n g l i a L e g k e d v e s e b b V e n d é g é n e k t e k i n
                  t i!</p>
					<p>A K i r á l y E s s e x b e n Ü d ü l.</p>
					<p> ZODRAGIN SZÁRNYSEGÉD SZERINT V. CÉZÁR IMÁDJA A FŐTT GESZTENYÉT!</p>
					<p>Olaszország t i l t a k o z i k V. Cézár megkoronázása e l l e n!</p>
					<p> F r a n c i s B e l t: A z A n g o l K o r m á n y M i n d e n E s z k ö z z e l
                  M e g v é d i L a v a n d o l a É r d e k e i t!</p>
					<p> És így tovább, Végül hétfőn kipattant a szenzáció: V. Cézárt szerdán
                  megkoronázzák! - A módszer nem volt új. V. Cézár az alkotmányban biztosított
                  jogainál fogva tizenegy lavandol állampolgárt ZRMAC-cá nevez ki, vagyis a
                  Királyválasztásra Jogosult Kabinet tagjává. Ez a tizenegy férfiú ezidőszerint már
                  Londonban volt s a lavandol alkotmány szerint az ő hozzájárulásuk elég volt
                  ahhoz, hogy V. Cézár megkoronázása törvényes jellegű legyen.</p>
					<p>A koronázás maga semleges helyen, a Lewisham-palotában példátlan dísszel és
                  történelmi pompájú ünnepségek között ment végbe, - az európai hatalmak
                  némelyikének tiltakozása ellenére. V. Cézár Lavandola térképére tette a kezét,
                  miközben az esküszöveget mondta. Rengeteg ember fakadt sírva, amikor orgonabúgás
                  közben a király megcsókolta a tizenegy ZRMAC homlokát és így szólt hozzájuk:</p>
					<p>- Térjetek vissza az én népemhez és hirdessétek, hogy nincs messze az idő, amikor
                  én is elmegyek közéjük és békésen elfoglalom őseim trónját!</p>
					<p>Hogy őszinte legyek, ebben a nagyon impozáns mondatban több hazugság volt, mint az
                  első pillanatban gondolná az ember. Kétségtelen, hogy a király tisztában volt
                  vele: a ZRMAC-ok, azaz királyválasztók nem térhetnek vissza Lavandolába, mert ott
                  agyonvernék őket. Miután nem térhetnek vissza, nem is hirdethetnek ott semmit. Szó
                  sem lehetett arról, hogy békésen foglalja el ősei trónját. Ezt csak háborúval
                  lehetett és háborúval akarták elérni. Végül V. Cézár olyan ágból származott,
                  amelynek egyik tagja sem ült soha a lavandol trónon.</p>
					<p>Mindazonáltal a koronázási ünnepség nem csak szép volt, de óriási feltűnést és
                  riadalmat okozott az egész kontinensen. Az olasz külügyi államtitkár Varsóba
                  utazott, a német külügyminiszter Rómába, a spanyol pedig Párisba. Ezek a feltűnő
                  utazások nagy izgalmat keltettek, - főleg azokban, akik utaztak.</p>
					<p> V. Cézár negyvenöt díszhintóból álló diadalmenet élén lovagolt az ünneplő és
                  ujjongó tömeg előtt, majd a Tower mellett a rá várakozó autóba szállt s egyenesen
                  az Alsó Leyton melletti Quimpolle Manorba vitette magát. Egyrészt, mert a
                  koronázás után valószínűleg néhány hétig is passzivitásra kényszerül majd,
                  tekintve a küszöbön álló Stockholmi Konferenciát. Másrészt, mert Inez meghagyta
                  neki, hogy koronázás után azonnal jőjjön haza, különben baj lesz.</p>
				</div>
				<div type="chapter">
					<head>
                  A király őszintesége.
               </head>
					<p>Katalinon kívül senkinek se mondtam el, hogy néhány óráig Európa Legérdekesebb
                  Emberének bridzspartnere voltam. Mégis kiszivárgott, mert Mme Pitto sokat volt
                  együtt Lady Quimpolle-lal.</p>
					<p>Ennek köszönhető, hogy egy délután, amikor V. Cézár az ősparkban sétált, az
                  őrtálló komornyik beengedett engem, aki szintén sétálni akartam, - holott
                  parancsa volt rá, hogy mindenkit tartóztasson fel, a király szűkebb környezetét
                  kivéve, természetesen.</p>
					<p>Meglepetten láttam a királyt, aki egy padon feküdt és mutatóujjával maga alá
                  firkált a homokba.</p>
					<p>- Felség, - mondtam - nem tudtam, hogy a parkban tartózkodik. Ha felesleges a
                  jelenlétem...</p>
					<p>Felnézett. Szemei vörösek és karikásak voltak.</p>
					<p>- Csak maradjon, kérem, - mondta. - Hogy van?!</p>
					<p>- Köszönöm, jól, felség. A kisfiam ma lett negyvenegy napos.</p>
					<p>- Igen?! - mondta kedvetlenül - gyakran hallom a sírását. Mme Pitto állandóan
                  azzal zsarol, hogy gyereke lesz. Minden hónapban újra beugrom neki.</p>
					<p>Rendesen felült a padon.</p>
					<p>- Foglaljon helyet, - mondta és kegyesen maga mellé mutatott. - Kissé rossz
                  hangulatban vagyok. Mindenfélét írnak rólam a lapok. Tudja, én az olasz udvarnál
                  nőttem fel. És most azt mondják, áruló vagyok. Az angol érdekeket szolgálom.</p>
					<p>- Bizonyára nincs igazuk, - mondtam finoman.</p>
					<p>- De, igazuk van. Nekem kellemetlen az egész, de miből éljen az ember? A
                  dekorációimat nem adhatom el. Néha arra gondolok, hogy kimegyek Hollywoodba.</p>
					<p>Rámmeredt. Sóhajtott.</p>
					<p>- Miféle könyv ez a hóna alatt? - kérdezte.</p>
					<p>- Ez?! Ez nagyon régi könyv, csaknem ötven év előtt írta Norman Angell. “Rossz
                  üzlet a háború” a címe.</p>
					<p>- Regény?!</p>
					<p>- Nem regény, - feleltem. - Emlékirataimon dolgozom és ezért van szükségem rá.</p>
					<p>- Önnek érdekes emlékei vannak?!</p>
					<p>- Igen, Végigéltem a háborút.</p>
					<p>- Gondolja, hogy megint háború lesz?</p>
					<p>- Nem. Aki még egyszer elkezdi, azt.., nem is tudom, milyen kifejezést használjak.
                  Miért lenne új háború.</p>
					<p>- Miattam! - mondta lesütött szemmel. - Aldwin azt mondja, hogy háború lesz,
                  miattam. A Népszövetség hozzá fog járulni, hogy az európai államok ismét állandó
                  zsoldos hadsereget tartsanak.</p>
					<p>- A Népszövetség nem fog hozzájárulni! - kiáltottam illetlenül.</p>
					<p>- Az államok akkor is megcsinálják, - legyintett. - Ezelőtt hatszáz évvel, amikor
                  Lavandola fejedelemség volt; közvetlenül azelőtt, hogy évszázadokra megszünt
                  önálló állam lenni, - olyan nagy hadserege volt, hogy minden polgárra három katona
                  jutott. A régi feljegyzésekből tudjuk, hogy amikor IV. Cézár, az akkori fejedelem,
                  elbocsájtotta a zsoldosokat - a lakósság valósággal elzüllött, a betörésektől való
                  félelmében.</p>
					<p>- Ha azonban egyetlen államnak sincs állandó hadserege, akkor nincs a félelemre
                  ok, - vetettem ellene.</p>
					<p>- Csak azt felejti el, - mondta a király, - hogy konfliktusok gyorsabban támadnak,
                  mint amilyen gyorsan az alkalmi hadsereg talpraáll. Ha önt Chelseaban leütik a
                  sötét uccán, hiába vigasztalja magát azzal, hogy két feketeruhás úr a következő
                  pénteken ki fog nevezni valakit sheriffnek, aki majd üzőbe veszi a támadót.</p>
					<p>- Felség, - mondtam - groteszk ötletem támadt e pillanatban. Szeretném felolvasni
                  felségednek ebből a könyvből azt, amit ötven év előtt Norman Angell írt ugyanerről
                  a kérdésről.</p>
					<p>- Tessék, - mondta, - de előbb adjon egy cigarettát.</p>
					<p>A következő passzust olvastam fel neki:</p>
					<p>“Valaki azt állította, hogy az államoknak azért van szükségük hadseregekre, amiért
                  rendőrségre is szükségük van. Az illető így szólt:</p>
					<p>- Még olyan közületekben is, mint például London, ahol a békés együttélést a
                  legtökéletesebben meg tudtuk valósítani, ott is fenntartjuk, sőt igyekszünk egyre
                  javítani a rendőri intézményt.</p>
					<p>Erre én a következőket felelem: Ha azt halljuk majd, hogy London városa nem a
                  rablók és részegek ellen használja fel őket, hanem hogy, tegyük fel, Birmingham
                  városa ellen támadást indítson és el akarja foglalni, akár a “k ö z s é g i e x p
                  a n z i v p o l i t i k a”, akár az imperiálizmus, akár a “p á n l o n d o n i z
                  m u s” jelszavával, akár más okból is, - vagy pedig azt halljuk, hogy a londoni
                  grófság tanácsa a rendőrség segítségével visszaveri a birminghami hazafiaknak
                  bármilyen okkal indokolt, London elleni támadását - a k k o r lesz joga az
                  illetőnek a rendőrséget és a hadsereget egy nevezőre hozni. A rendőrség a
                  társadalmi együttműködés egyik eszköze. A hadsereg ellenben annak a különös
                  felfogásnak a gyümölcse, amely belátja ugyan, hogy hiába igázza le egyik város
                  lakossága a másik város lakósságát, attól nem lesz gazdagabb, - de nem látja be,
                  hogy ugyanez az elv az országokra is érvényes.”</p>
					<p>A király a tenyerén látható vonalakat vizsgálgatta.</p>
					<p>- Nem egészen értem, - mondta. - Nem értem, mért ne lennék én gazdagabb, ha
                  Lavandola tényleges királya lennék, mint így, hogy a Foreign Office időnkint
                  kifizeti az adósságaimat?!</p>
					<p>Felelni akartam, de közbevágott, mégpedig elég energikusan:</p>
					<p>- Mi a véleménye Inezről?!</p>
					<p>- Gyönyörű asszony, - mondtam. - De nem hiszem, hogy én volnék hivatva ezt
                  megállapítani.</p>
					<p>- Gyönyörű?! - mondta s eltorzult arccal bámult a veres lombok közé. Nyilvánvaló
                  volt, hogy itt ül egy ember a padon, aki eleven példája a bábszínház
                  fordítottjának. Egy bábú van itt; és többen tartják kézben. Mindenki azt csinál
                  vele, amit akar. Másfél óra kellene csak nekem és szenvedélyes pacifista lenne
                  belőle.</p>
					<p>Csakhamar ásítozni kezdett és felkelve a padról, belenyujtózkodott az őszi
                  alkonyba.</p>
					<p>- Ki fogom rúgni azt a dögöt, - mondta; és elindult, hogy valamiért bocsánatot
                  kérjen tőle.</p>
					<p>Katalin szemlátomást erősödött és úgy terveztük, hogy november elején áthajózunk
                  Amerikába; akkor már ifjabb Millard is kibírja az utat. Különben is tengerészvér
                  folyik az ereiben. Az újságíróvérről nem is szólva.</p>
				</div>
				<div type="chapter">
					<head>
                 A király szerelmi bánata.
               </head>
					<p>Az európai sajtó komolyan aggódott V. Cézár tervei miatt. - Arról van szó, - írták
                  - hogy amint a király befészkeli magát Lavandolában, Anglia megkezdi a
                  terjeszkedést a Balkánon.</p>
					<p>Szűcsök, uccai árusok, kishivatalnokok és kávénénikék képesek voltak fél évvel a
                  háború után háborúról beszélni. Mi volt ez a háború?! Az Úr keze lesújtott az
                  emberekre. Egy most következő háború már azt jelentené, hogy vissza akarnak
                  ütni.</p>
					<p> Mme Pitto Wagstaffenál töltötte a délelőttöt. Ez kétségtelen, mert Zodragin
                  rajtakapta őket, amint a vöröshajú fiatalember ölében ült és datolyát evett.
                  Pyjamakabát volt rajta csupán; elől nyitva és már ez is feltűnt Zodraginnak,
                  amikor belökte az ajtót.</p>
					<p>Inez datolyát evett, szóval. Zodragin tudta, hogy Inez mindennél jobban szereti a
                  datolyát. És mégis sok mindent szeret jobban, mint a datolyát. Ez ellentmondásnak
                  tűnik. Dehát Inez asszony volt. Azt mondják, az asszonyban ellentétek vannak.
                  Lehet. Uriember nem kutatja azt, hogy mik vannak az asszonyban.</p>
					<p>Azonban Zodragin nem volt úriember; hanem féltékeny volt. Tudta, hogy Wagstaffe
                  kora délelőtt elküldött egy inast datolyáért. Tehát az előre megfontoltság
                  látszata is fennállt. Zodragin durván ráförmedt Collin Wagstaffera, aki nem
                  szerette az ilyen modort és kiment a szobából A datolyát otthagyta az asszonynál,
                  mert akit rajtakaptak, az sohasem féltékeny; hanem mindig úriember.</p>
					<p>Vannak tragédia-sorozatok. Ilyen volt e napon az, hogy Zodragin rajtakapta Mme
                  Pittot Wagstaffe-al; hogy azután Madame kibékítette Zodragint s mialatt békítette,
                  belépett a király.</p>
					<p>Inez még nem ért rá bezárni az ajtót és még nem ért rá felöltözni; vagy talán nem
                  is akart. Nem volt valószínű, hogy Wagstaffe visszajön. A királyra pedig nem
                  gondolt Inez. A királyra szeretkezés közben sohase gondolt Inez; akkor se, amikor
                  a királlyal szeretkezett.</p>
					<p>A király pedig bejött. Nem szokott ide bejönni, de most bejött. Az ember válságos
                  időkben mindig azt teszi, amit nem szokott tenni.</p>
					<p>Inez a kis, fekete Zodragin ölében ült és datolyát evett. Pyjamakabát volt rajta,
                  mint említettem; ami elől szétnyílt.</p>
					<p>A király végignézett rajtuk; Zodragin elsáppadt. Inez is végignézett önmagán, de
                  aztán jobbnak látta, ha a királyon néz végig. A király nagyon szerencsétlennek
                  érezte magát; mint a báb; amelyet felülről elengednek.</p>
					<p>- Ezért Lavandolában agyonlövetném, Zodragin! - mondta csöndesen. De rögtön
                  elkeseredett azután, mert érezte, milyen szamárság ilyet mondani egy bérelt
                  szobában, London mellett. És mert tudta, hogy valószínűleg Lavandolában se
                  végeztetné ki Zodragint. Először, mert szüksége van rá, másodszor, mert sajnálná
                  és végül, mert Inez nem engedné!</p>
					<p>Tehát most tehetetlenül bámult rájuk, toppantott és majdnem sírva fakadt. Zodragin
                  végül is felkelt, rendbehozta magát, tisztelgett és kisompolygott.</p>
					<p>- Mért tetted ezt velem?! - kérdezte V. Cézár - te, akit mindennel elhalmoztam,
                  amim csak volt.</p>
					<p>- De nem volt semmid.</p>
					<p>- De szerettelek.</p>
					<p>Inez vállat vont, - mi mást tehetett volna?! Vállat vont és kifelé indult.</p>
					<p>- Ne menjél! - állt az útjába őfelsége - mert megöllek.</p>
					<p>- Képtelen volnál rá, - mondta Inez hidegen. - Mennem kell, mert a komorna
                  vár.</p>
					<p>- Hadd várjon! - kiáltott a király, aki most már ragaszkodott hozzá, hogy legalább
                  e b b e n érvényesítse akaratát. - Ha elfoglalom őseim trónját, - kezdte mondani,
                  de abbahagyta, mert az az érzés lett rajta úrrá, hogy sohase fogja elfoglalni.</p>
					<p>- Hát menj, - mondta, utat engedve az asszonynak. - Szerencsétlen vagyok! De ha
                  azt hiszed, nem tudok meglenni nélküled, akkor tévedsz! Miattad vállaltam azt,
                  hogy háborút indítok... - Itt megint elhallgatott. Inez kiment a szobából, a
                  király követte. Az asszony szobájában pedig valóban várt már Jane, a komorna. A
                  királyt kellemetlenül érintette ez, mert nem beszélhetett.</p>
					<p>Inez rászólt a komornára.</p>
					<p>“Nos, Jane”, mondta “jöjjön és masszirozzon meg.”</p>
					<p>Inez lefeküdt egy sezlónra, Jane teljesen levetkőztette. Ott feküdt meztelenül;
                  minden ruházata egy cigaretta volt, ami a szájából lógott. Eszébe sem jutott, hogy
                  V. Cézárt kiküldje a szobából. V. Cézár az ablaknál állt, de befelé fordulva;
                  pupillái kitágultak. Vajjon azt hiszi ez az asszony, hogy a meztelenségével semmit
                  sem ad?! Vagy pedig azt hiszi, hogy eleget ad vele?! Jane kemény kezei alatt
                  feszült, siklott, hajlott és sistergett a hús, kipirult a fehér bőr s most olyan
                  volt az egész test, mint a képeslapok valószínűtlen, rózsaszínű nőalakjai. V.
                  Cézár szivarra gyújtott, kezei vadul táncoltak, a szivarral együtt. Végül
                  begyömöszölte a szivart egy szipkába és figyelmét megint teljesen Ineznek
                  szentelhette. Jane megmarkolta az asszony derekát s a hátára fektette. Ez a nagy
                  test itt tüzelt és vakított V. Cézár előtt, egészen közel. De Jane most eltakarta
                  előle és a király elképzelte: milyen jó, hogy Jane itt van. Igy legalább Jane az
                  akadály. Igy legalább feltételezheti az ember, hogy Jane nélkül nagyobb
                  lehetőségei volnának a boldogulásra.</p>
					<p>Jane azonban kiment. Inez fáradtan, pihegve, lehúnyt szemmel feküdt. A király
                  letérdelt elé és azt mondta, cserepes ajakkal:</p>
					<p>- Te, te!!! Meg tudsz nekem bocsájtani?</p>
					<p>*</p>
					<p>A világ két legudvariasabb embere két amerikai volt. Történetesen mind a kettőt
                  John Smithnek hívták. Egyszer gázcsőrepedés történt, az egyikük lakásán. Menekülni
                  akartak, de megtorpantak az ajtónál. Egyik sem akart előbb kimenni a másiknál. Az
                  egyik otthon volt, a másik fiatalabb volt. Végül mind a ketten megfulladtak és
                  akkor Szent Péter kapujánál, állítólag, újra kezdődött az egész.</p>
					<p>Ez jutott az eszembe, amikor Katalin és én közöttem lefolyt az első komoly vita.
                  Feltűnően kispolgári oka volt. Katalin, mint az okos és fölényes nők általában,
                  érthetetlen, makacs és oktalan féltékenységet érzett egy olyan nő iránt, aki a
                  közelébe se jöhetett. Amióta gyereke van - negyvenhárom napos már! - azóta,
                  például, feltételezi rólam, hogy megcsalom. Vagy, legalábbis, kedvem volna hozzá.
                  Nem veszem rossz néven tőle, mert ez nem álláspont, csak pszihózis; Katalin idegei
                  még nincsenek rendben. Inezre féltékeny. Aznap együtt reggeliztem vele, ez igaz.
                  De sohasem az a lényeg, ami történik, hanem amit belőle következtet valaki. Másfél
                  óra hosszat tartott, amíg arról vitatkoztunk: bántja-e valami Katalint, vagy sem?
                  Én láttam rajta, hogy bántja valami. Ő tagadta. Hosszú, udvarias és fárasztó vita
                  volt. Csak akkor könnyebbültem meg, amikor bevallotta, hogy mi bántja. Ezt a
                  családi ügyet azért volt fontos feljegyeznem, hogy megmagyarázza Katalin
                  viselkedését Madame Pittoval szemben. Biztosítottam Katalint, hogy teljesen
                  tisztában vagyok ennek a hölgynek az emberi kvalitásaival; de ha oly kevéssé volna
                  frivol, mint egy vasárnapi iskola, akkor sem érdekelne. Katalin biztosított engem
                  arról, hogy ezt elhiszi.</p>
					<p>Ugy látszik azonban, nem hitte el. Nem hitte el és tovább élt benne valami kis,
                  esztelen és dacos düh Inezzel szemben.</p>
					<p>Nem tudom pontosan, mi történt, - az ilyesmit sohase tudja meg az ember. Talán
                  mások előtt nem üdvözölte Mme Pittot. Vagy, pláne, nem fogadta a köszönését. Vagy
                  valami megjegyzést tett rá, amit valaki elmondott Ineznek. A tény az, hogy
                  valamivel nagyon megbánthatta ezt az egyrészt forró, másrészt azonban jéghideg és
                  bosszúálló természetű asszonyt. Aki ettől kezdve kitüntető módon bánt velem,
                  másrészt úszítani kezdte V. Cézárt. Azt akarta, hogy V. Cézár sértse meg
                  valamiképpen tanuk előtt az én jelentéktelen és előtte teljesen ismeretlen
                  feleségemet.</p>
					<p>Három napi munkájába került. A negyedik napon V. Cézár teára hívta meg Lady és
                  Lord Quimpollet és minket. És egy pillanatban, amikor Katalin a cukorfogó után
                  nyúlt, V. Cézár sápadtan és akadozó nyelvvel, de hangosan így szólt hozzá:</p>
					<p>- Várjon a kínálásra, maga neveletlen nő.</p>
					<p>Amire én a fentiek jelenlétében arculcsaptam s a székével együtt hátraesett.</p>
					<p>Mindössze ezen mult az, hogy V. Cézár nem foglalta el ősi trónját, amelyen sosem
                  ültek az ősei; ezen mult, hogy az új európai háború hosszú időre, elodázódott,
                  legalábbis, remélem, olyan hosszú időre, amilyen hosszú idő alatt még a közeléből
                  is elkerülök ennek az átkozott földdarabnak.</p>
					<p>*</p>
					<p>Meg kell gondolni, hogy átlagon felül szeretem a feleségemet; hogy a király
                  megjegyzésének hátterét csak k é s ő b b ismertem meg. Katalin egy európai gyáros
                  és egy európai tanárnő házasságából származott. Luzernben született. Kifogástalan,
                  modern elvek szerinti nevelést kapott, mégis otthagyta az apja házát, mert
                  zavartalan életet akart élni, azonban n e m élt zavartalan életet. Mindent
                  elolvasott, megnézett, meghallgatott és megtanult, amit csak Európában megírtak,
                  felépítettek, festettek, komponáltak és kiszámítottak és amennyit ereje és, ideje
                  lehetővé tett. Élete egy váratlan pillanatban és teljesen érthetetlen módon
                  egybekapcsolódott egy férfi életével, aki viszont Floridában született, apja
                  kisvárosi nyomdász és farmer, anyja pedig elárusítónő volt; aki később a Chikágó
                  Tribune rendőri riportere, majd Amerika egyik legjobb nevű publicistája lett és
                  akiről semmiképp se lehetett elképzelni, hogy valamikor egy genfi templom leomló
                  kődarabjai törjék el négy helyen a balkarját. Ha azt mondták volna, hogy
                  revolvergolyó a Lane-parkban, vagy ilyesmi... Igen, sok mindennek kellett
                  történni, hogy Jack B. Millard megszülessen, Merril Katalin és Jack Millard
                  gyermekeként; és ezt a sok mindent nem lehet egy ostoba sértéssel felborítani.
                  Ifjabb Millard egy özönvíz utáni világ szülötte s amikor ragyogó, kék szemeivel
                  rámbámul, akkor nem csak érzem, hanem hiszem is, hogy engesztelésül küldte az Úr a
                  világra. Válaszul arra a genfi félórára, amikor elátkoztam a világot a romok
                  között, - a világot és magamat.</p>
					<p>Minderről utólag gondolkodtam. Mielőtt gondolkodtam volna, már pofon is ütöttem a
                  királyt, aki attól eltekintve, hogy koronás király, de igen sajnálatraméltó és
                  rokonszenves egyéniség.</p>
					<p>Huszonnégy óráig tartó tárgyalások után megtörtént a döntés, Aldwin miniszterelnök
                  közben-jöttével.</p>
					<p>Még pedig a következő döntés:</p>
					<p>A pofon megtörténtét minden eszközzel el kell hallgatni. Semmi esetre sem
                  szerezhet a sajtó tudomást róla, semmiféle formában sem.</p>
					<p>Engem utasítanak, hogy 48 órán belül hagyjam el Anglia területét. Egyben közlik
                  velem, hogy igen célszerű volna visszautaznom az Egyesült Államokba.</p>
					<p>A belügyminisztérium egy magasabb rangú tisztviselője keresett fel másnap délelőtt
                  és közölte velem ezt a döntést.</p>
					<p>Ugyanez az úr hosszasan elbeszélgetett Lord Quimpolle-lal is és magához hivatta a
                  személyzetet.</p>
					<p>V. Cézár és kísérete még tegnap este elhagyták a kastélyt.</p>
					<p>A riporterek sejtettek valamit és lázasan szimatoltak a Manor körül. Meg is tudták
                  volna a dolgot, ha felsőbb helyről nem közlik a laptulajdonosokkal, hogy mi
                  történt és hogy világtörténelmi érdek az elhallgatása.</p>
					<p>Ennek ellenére is megírták volna. Azonban, ha valamiről azt szeretnők, hogy semmi
                  esetre se írják meg a lapok: egyetlen reményünk lehet rá, hogy el is érjük ezt. Ha
                  ugyanabban az időben valamennyi lappal közöljük. Ha nem lehet arról szó, hogy
                  egymás elől elírják, akkor nem is fontos nekik.</p>
				</div>
				<div type="chapter">
					<head>
                 Indulás Plymouthból.
               </head>
					<p>Soha még embert kellemesebb büntetésre nem ítéltek, mint engem, amikor Anglia
                  területéről, és ezzel Európából, kiutasítottak. Orvosunk, dr. Quincey, hozzájárult
                  ahhoz, hogy az immár 49 napos ifjabb J. Millard tengerre szálljon. Ezek után azon
                  gondolkodtam, ne tegyek-e köszönőlátogatást a belügyminisztériumban?!</p>
					<p>Erre csak azért nem kerülhetett sor, mert a csomagolás és úti előkészületek
                  túlságosan soká tartottak. Hajónk hétfő délután 6 órakor indult Plymouthból és mi
                  még szombaton Quimpolle Manorban voltunk. A csomagolás nem éppen élvezet, de ez a
                  csomagolás élvezet volt. Előkerültek a levelek, amiket Katalin lánykorában kapott
                  imádóitól; könyvek, amiket okvetlenül magával akart hozni; hiába mondtam neki,
                  hogy ezzel csak gyanussá tesszük magunkat az amerikai vámőrök előtt. Egy amerikai
                  újságíró, aki üres kézzel indult Európába, de gyerekkel és egy láda könyvvel tér
                  vissza; nem lehet normális. Igaz, majd azt mondom, hogy gránátnyomástól van.</p>
					<p>Katalin például csomagolás közben jött rá, milyen messzire is megyünk voltaképpen.
                  Az utazás igen könnyű és kellemes mulatság, ha egyik városból a másikba megy
                  valaki. De egyik világrészből a másikba induló ember még ma is érez valamit abból
                  a hazárd felelősség-vállalásból, amit Vasco da Gama, vagy Kolumbus érezhetett,
                  amikor egyedül volt és nem kellett komédiáznia. Én legalább tudtam, milyen
                  Amerika, de Katalin nem tudhatott mást, mint hogy mi az, amit itthagy. Az ő
                  számára én voltam Amerika és én nagy mértékben elvesztettem jenki-jellegemet.
                  Amerikában is volt vérontás, az Államok is fegyverkeznek és politizálnak. De nem
                  hiszem, hogy az amerikai polgárt valaha fegyverrel kényszeríthetné a többi
                  amerikai polgár, hogy fegyvert ragadjon. Nem hiszem, hogy az Egyesült Államok
                  valaha is fegyvert ragadjon másért, mint a maga védelmében; de még azt se hiszem,
                  hogy külpolitikailag abba a helyzetbe kerüljön, hogy általános támadás ellen
                  kellene védekeznie. Ahogy a fellángolt és rövid-lefolyású japán-konfliktus példája
                  mutatja, Washingtonban mindig inkább a ruhát fogják feláldozni, mint az
                  embert.</p>
					<p>Mindazonáltal nagyon könnyen lehetséges, hogy valamikor nálunk is felfordul
                  minden. Remélem, akkor Jack B. Millard már felnőtt férfi lesz és újabb
                  világrészeket keres, ahol majd az ő fiával meghúzódhatik. És ha már nem lesz
                  talpalattnyi hely a Földön, ahol békében élhet és dolgozhat az ember, akkor talán
                  már megoldották a bolygók közötti közlekedés problémáját. Kizártnak tartom, hogy
                  ne legyen valahol az űrben egyetlen égitest, amelyen a békét és biztonságot nem a
                  Népszövetség és töltött fegyverek, hanem a rajta élő lények alaptermészete
                  biztosítja.</p>
					<p>*</p>
					<p>Amikor a csomagolással készen voltunk, meglátogattuk Sir Arthurt és feleségét,
                  hogy elbúcsúzzunk tőlük. A búcsú hidegen szivélyes volt. Ugyancsak hideg, de
                  szívélyes búcsút vettünk a Newport-házaspártól, valamint a többi lakótól is. Lord
                  Quimpolle rendelkezésünkre bocsájtotta az autóját. Ismét végignézhettünk a bágyadt
                  pompájú, ködös és lágyan füstös tájon. Jack B. Millard először ült életében autón
                  és határozottan tetszett neki a dolog. Katalin ölében ült és tapsolt, mintha a táj
                  igényt tartott volna az elismerésre.</p>
					<p>Londonba érve, kereszülrobogtunk Hackney és Hoxton szürke uccáin és megálltunk a
                  Hotel Maroc előtt. Jack B. Millard először látta Londont. Amikor a kocsi
                  keresztülfutott a Trafalgar Square-en, Katalin és én összenéztünk. Eszünkbe jutott
                  az az alkonyati óra, amikor innen bámultunk dermedten a szürkés-zöld égre, amelyen
                  spanyol repülök rajvonala közeledett. Bámulva láttam, hogy Katalin szinte
                  öntudatlan mozdulattal eltakarja Jack B. szemeit.</p>
					<p> A vasárnapot szállónkban töltöttük. Csendes ünnepség volt, három résztvevővel, -
                  J. B. M. ma lett ötven napos.</p>
					<p>Délután a hallban ültem, az ujságokat olvasva, amelyek szerint a végre
                  helyreállott európai biztonságot, egyensúlyt és békét komoly veszedelem fenyegeti
                  az angol-olasz nézeteltérés miatt, ami V. Cézár személye miatt tört ki a két
                  birodalom között... Nyugodtan böngésztem a hireket, - ilyen nyugodtan olvashatja
                  az utazó valamely város szórakozóhelyeinek prospektusát: öt perccel azelőtt, hogy
                  elutazik a városból. Én, európai érdekeltségeimhez képest feltűnő sokat
                  szórakoztam itt... Nem csak a magam bőrét vittem vásárra, de halálosan fájt a
                  szívem minden lehulló karért, elernyedt arcért, összeomló testért. Nem tagadom,
                  boldog vagyok, hogy van hova mennem innen. Persze, tudom jól: az Amerikai Polgár
                  cseppet sem különb ember az európai embernél! Csak Amerika különb Európánál. Az
                  Egyesült Államoknak drágább a két hete bevándorolt ember élete, mint valamely
                  európai ország szívének azé a hazafié, akinek ősei háromszáz, vagy háromezer éve
                  élnek a földjén. Egyszerűen azért, mert nálunk előbb volt Polgár és azután lett
                  Alkotmány. A Polgár megrendelte, kialakította a számára legkényelmesebb rendszert
                  és közfelfogást. Az európai gyerek olyan állapotokba születik bele, amiket már a
                  dédapja se helyeselt; de képtelen változtatni rajtuk...</p>
					<p> Amikor felnéztem, magas, sápadt férfi állt előttem, zsebredugott kezekkel,
                  szemébe húzott kalappal, némán. Csak akkor ismertem meg, amikor leült mellém. V.
                  Cézár volt, Lavandola királya, kopottas szürke felöltőben. Szemei vörösek voltak,
                  mint akkor, amikor a parkban feküdt, egy padon s én felriasztottam.</p>
					<p>Jó darabig ült némán s a parkettra függesztett tekintettel mellettem. Végre
                  megszólalt, anélkül, hogy rámnézett volna:</p>
					<p>- Maga arculütött engem! - mondta.</p>
					<p>Kényelmetlenül éreztem magam.</p>
					<p>- Felség, - kezdtem rekedten, de az arckifejezése elhallgattatott.</p>
					<p>- Maga arculütött engem és azóta nem tudok másra gondolni.</p>
					<p>- Sajnos, európai fogalmak szerint én nem adhatok elégtételt...</p>
					<p>- Nem elégtételre gondolok, hanem az ütésre. Engem még nem ütött meg senki. Tudom,
                  hogy egyelőre látszatkirály vagyok és holnap talán már az se. De mégis; az olasz
                  udvarnál olyan bánásmódban részesítettek, mint egy trónkövetelőt szokás. Együtt
                  nevelkedtem a királyi hercegekkel és Mária Primavera főhercegnőt szemelték ki
                  jövendő feleségemül. Egész életemben azt éreztem, hogy semmi szükség nincs rám,
                  amint nem volt szükség az arabeszkekre a palotám homlokán, vagy színes
                  Gorgo-fejekre és a csigákra a gondolákon. És egész életemben arra tanítottak, vagy
                  neveltek, hogy szükség van, vagy lesz rám és most valaki pofonütött. Különös, de
                  ez egész valómat megrendítette. Még Inez se mert kezet emelni rám, pedig tudja,
                  uram, hogy mit jelent ez?! Tudja, hogy mit művelt velem az az asszony?! A
                  kutyájától a lakájomig mindenkivel megcsalt, mert asszony volt; de, azért, kezet
                  csókolt nekem; mert király voltam. Oktalanul és durván megsértettem az ön
                  feleségét, aki nem vétett nekem és ön ekkor pofonvágott engem. És azóta nem ízlik
                  nekem ez az egész komédia. Mi szükség van arra, hogy b á r k i király legyen?! Mi
                  szükség van bármire, bárhol, bármikor?! Erre feleljen nekem.</p>
					<p>- Felség...</p>
					<p>- Ne szólítson így. Nevezzen Róbert Grahamnek, mert erre a névre tudtam útlevelet
                  szerezni. Oda kellett adnom érte a Nagy Zafírkeresztet; mert az illető igen sokat
                  kockáztatott ezzel a cselekedetével... A kormánynak szüksége van rám... Szóval,
                  miután pénzem nincs és tájékozatlan vagyok, arra akarom kérni, vigyen ki
                  magával az Egyesült Államokba. Hollywoodban el tudok helyezkedni majd és
                  megtéríteni önnek az utiköltséget. Majd igyekszem segítségére lenni az úton.</p>
					<p>- De...</p>
					<p>- Kérem! Segítsen ebben nekem. Remekül tudok nyakkendőt kötni, erre egyik lakájom
                  tanított meg. Ami a bridzstudásomat illeti...</p>
					<p>- Én...</p>
					<p>- És itt kell maradnom a szállóban, önökkel, a vonat indulásáig: mert az a gyanúm,
                  hogy máris keresnek. De mindenütt inkább keresnek majd, mint önnél, aki
                  arculütött...</p>
					<p> És így történt, hogy délután velünk teázott V. Cézár és bemutattuk neki J. B.
                  Millardet, aki a pólyában összecsapta puha és rózsaszínű bokáit. Őfelsége komoran
                  nézte J. B.-t, mintha irigykedne rá. Nedves szemeit a kabátujjába törölte és
                  cigarettát kért.</p>
					<p>- Valószínűleg terhükre vagyok, - mondta bocsánatkérő gesztussal, - de szeretném
                  biztonságban érezni magamat.</p>
					<p>- Nincs terhünkre, felség - mondta Katalin, aki úgy nézett rá, mint egy megtért
                  bűnösre s nem egy királyra szoktak nézni... De Katalin könyörtelen volt, ami az
                  elveit illette. - Mi végigéltük a háborút, - mondotta - és nem akarunk gondolni se
                  rá többé. Jack kénytelen lesz még néhány hétig foglalkozni a dologgal, mert
                  megírja emlékeit és fel fogja ajánlani egy nagy amerikai kiadónak. De egyébként
                  elég volt belőle. Ha a fiam felnő, nem fogjuk megmondani neki, hogy valaha háború
                  volt. A háború undorító vétkek halmaza és minden undorító, ami vele kapcsolatos.
                  A gondolat is undorító. Az első kérőm öngyilkos lett, mert folyton a háborúra
                  gondolt.</p>
					<p>V. Cézár lehorgasztotta a fejét, mintha tehetne valamiről. Szerénytelenség lett
                  volna pedig, ha feltételezi magáról ezt.</p>
					<p> Őfelsége, Graham néven, szobát bérelt a szállóban s az éjszakát nyugodtan
                  töltötte. Jelenlegi öltözetében nehéz lett volna felismerni.</p>
					<p>Katalin ideges volt és egyre sürgette az indulást. Az uccán szürkecilinderes urat
                  láttunk, aki olyan volt, mint Európa utolsó üdvözlete. Az állomáson megfigyeltem,
                  hogy őfelsége halálsáppadt, félénk és ideges. Valósággal megkönnyebbült, amikor
                  elindult a vonat. Katalinnal szemben ült, az ablaknál és egymásután különböző
                  csörgőket húzott elő a zsebéből és átnyújtotta őket J. B. Millardnak, aki ezen a
                  napon lett ötvenegy napos és életében először ült vonaton.</p>
					<p>- Lehet, hogy nem megyek Hollywoodba, - mondta őfelsége, amikor a zsebei már
                  üresek voltak - ott nagyon sok lármás ember lehet...</p>
					<p>- Mi Honorvillebe utazunk - feleltem - és ott mindannyian remekül kipihenhetjük
                  majd magunkat, a hegyek közt.</p>
					<p>A király főhajtással köszönte a meghívást. Kora délután értünk Plymouthba. A
                  hivatalos teendők és a vámvizsgálat után kávét ittunk egy terraszon, amelyről
                  végig-láthattunk a rakparton, fel a dokkokig, amelyek felett úgy szálldostak a
                  sirályok, mint egy tucat elejtett zsebkendő. Az ég beborult, meleg volt a délután
                  és végtelenül szürke. Rengeteg tehergőzös, kalauzhajó és komp járt a
                  hullámtörő-gát mögött, vékony füstfelhőket bocsájtva fel. Tarka és hangos kép volt
                  s a király olyan kíváncsian és bámulattal nézte, akár csak ifjabb Millard, az
                  anyja ölében.</p>
					<p> A 19.000 tonnás Hull gőzös fedélzetén az elindulások előtti sürgés-forgás, lárma,
                  tülekedés és ordítozás kavargott. Katalin már utánanézett a csomagoknak; őfelsége
                  semmit se hozott magával, - a hajón szándékozott bevásárolni a
                  legszükségesebbet.</p>
					<p>- Mit gondol, Millard, - fordult hozzám, a relingnek támasztva hajlott hátát. -
                  USA meg fog tűrni engem a területén?!</p>
					<p>- Ha már egyszer Graham néven becsempésztük felségedet, akkor nyugodt vagyok, hogy
                  minden símán fog menni. Az elnök és egész Amerika vendégszeretettel fogadja majd
                  felségedet. S ha elhatározza magát, hogy az európai háborúról írt könyvemhez
                  előszót ír, azért az előszóért többet fizet bármelyik kiadó, mint az egész
                  könyvért...</p>
					<p>Rámnézett és elmosolyodott, mint egy reménykedő és gyámoltalan, kopaszodó kamasz.
                  A hajó elbődült. De még volt vagy háromnegyed óránk. Katalin feljött a fedélzetre
                  J. B.-vel. A magasban szürke, karcsú repülőgép úszott csaknem hangtalanul. Katalin
                  felnézett és elfordította a tekintetét. Kerekes kocsin a fedélzetre tóltak egy
                  igen fiatal embert, akinek rengeteg kitüntetése volt, de egyetlen lába sem.
                  Katonazenekar játszott a parancsnoki híd előtt. Fél hat volt,
                  ezerkilenszázötvenháromban. Elmegyünk innen! Minden elmúlik egyszer. Csak a halál
                  halhatatlan; és ezért nem mehetünk elég messzire ahhoz, hogy akár elindulni is
                  túlságosan érdemes legyen...</p>
				</div>
				<div type="chapter">
					<head>
                 V. Cézár Európában marad.
               </head>
					<p>Amint ott álltunk hármasban, - mert J. B. már ekkor a kabinban aludt, - miután
                  búcsúpillantást vetett a partra és fitymáló tekintettel fordult el tőle, - a
                  sietés, lárma, izgalom lassan elült. A hajó megtelt utasokkal, a kísérők nagyrésze
                  eltávozott. A világ leghangosabb fajzata az “elutazók kísérői”, akiknek ugyan
                  “tilos a vonatba beszállni”, de kivétel nélkül beszállnak. Az elutazók kísérői
                  irígyek, mint az esküvők közönsége. Most már tűrhető volt a levegő. A király
                  önfeledt mosollyal bámult maga elé, a kátrányos deszkákra s ez az önfeledt mosoly
                  egyszer csak megfagyott az arcán... Követtem a tekintetét. Négytagú társaság jött
                  szembe, siető léptekkel Hátul két feketeruhás, keménykalapos idegen, elől maga
                  Francis Belt, a gyarmatügyi miniszter, - a jövő embere! - és Zodragin, őfelsége
                  adjutánsa. Szorosan a király elé lépve, megálltak és Francis Belt sziszegve
                  mondta:</p>
					<p>- Ez nem volt méltó önhöz, felség! Nem ezt igérte!...</p>
					<p>Ugyanakkor a két keménykalapos és Zodragin a király háta mögé léptek, arra
                  gondolva, hogy esetleg elszalad. Katalin felháborodva nézett végig rajtuk.</p>
					<p>A király azonban egész testében remegett. Arcából minden vér eltünt. Alsó ajka
                  lefittyent és jobb alsókarját védő mozdulattal tartotta maga elé. Rámnézett és
                  tekintete nyavalyásabb volt, mint egy megvert kölyöké.</p>
					<p>- Mi... Millard - motyogta - nem lehetne valamit...</p>
					<p>- Őfelsége szabad akaratából jött a hajóra, - mondtam a miniszternek.</p>
					<p>- Őfelsége hamis útlevéllel jött a hajóra! - felelte a miniszter. - Ön, Millard,
                  ne avatkozzék bele, mert módomban áll az ön elutazását i s megakadályozni.</p>
					<p>Katalin felkiáltott... A király hátralépett, de beleütközött Zodraginba.</p>
					<p>- Felség, - mondta az, - menjünk. A hazának szüksége van felségedre.</p>
					<p>Francis Belt türelmetlen mozdulatot tett.</p>
					<p>- Eh, mit, a hazának! Európa békéjéről van szó!</p>
					<p>- Európa békéjéről? - dünnyögte a király s félig lehúnyt jobbszeme alól kövér
                  könycsepp buggyant elő. - Persze, - mondta. Katalinhoz fordult:</p>
					<p>- Asszonyom, elnézést kérek ezért a kellemetlen jelenetért. Millard úr! Ha
                  elfoglaltam a trónt s ön ismét Európába jön, keressen fel engem. Meg akarom
                  jutalmazni szolgálataiért. Én... én nagyon hálás vagyok önnek. Most azonban mennem
                  kell. Európa békéjéről van szó...</p>
					<p>Körülnézett s elcsukló hangon mondta:</p>
					<p>- Azonban... valaki adjon egy cigarettát.</p>
					<p>A miniszter elővette aranytárcáját és a király elé tartotta.</p>
					<p>A király rágyujtott és mélyet szippantva, elfordult. Azután, görnyedt háttal,
                  megindult a menet élén.</p>
					<p>A fordulónál megállt és visszanézett. Katalin lesütötte a szemeit. Én felemelten a
                  jobbkaromat és így üdvözöltem őfelségét, V. Cézárt, Lavandola királyát, velencei
                  grófot, stb. Lent, a palló végén elegáns, kosztümös hölgy várt a királyra: Mme
                  Pitto. Belekarolt Zodraginba és követte őfelségét, aki a vámhivatal sarkáig vezető
                  tízyardos úton még ötször fordult vissza. Azután elvezették.</p>
					<p>- Nos, Katalin, - mondtam rövid hallgatás után - menjünk le és nézzük meg a
                  kölyköt.</p>
					<p>- Jó! - mondta Katalin, fáradt arccal; s elindult előttem.</p>
					<p> Hét óra tájban ismét felmentem a fedélzetre s megálltam a tenniszpálya sarkán. A
                  hajó mögött, messze, lilásszürke ködben fehér sziklák vonala húzódott dél felé. Ez
                  volt Európa. Ez a fehér vonal volt Ksiaplev, Philippe Brandan, Bert Denver, Merril
                  Kristóf és Genf és London. Ez a fehér vonal volt Shakespeare, Danton, Landru,
                  Szent Johanna és Lola Montez. És Diderot és Courths-Mahler és Padilha és Beethoven
                  és Gluck és Nero és Rettenetes Iván és Borgia Caesar és Giordano Bruno és akik
                  máglyára vetették... és Fouché és Napoleon és France és Attila és Zeus és George
                  Sand és Swedenborg és Sokrates és Luther és Pasteur és Nurmi és Loyolai Ignác és
                  Robespierre! Szent Márk tér és Grinzing és Soho és Lac Léman és Hradsin és Potsdam
                  és Kreml és Schönbrunn és Kvirinál és Le Havre és Lübeck és Hoek van Holland és
                  Kalimegdán és Isola San Giorgio és Manzanares és Altona és Louvre és Bastille.</p>
					<p>És már ez a fehér csik is eltünt a lilásszürke ködben, amely egyre kevésbbé lila
                  és egyre szürkébb. Már nem látom Európát többé és ha soha senki nem látná többé
                  talán nem is lenne kár érte. Semmi más nem érdemli meg, hogy fennmaradjon, csak a
                  kilencedik szimfónia és néhány könyv, amit senki nem látná többé, talán nem is
                  lenne kár érte.</p>
					<p> Hat napig tartó tengeri utazás végeztével, - amely cseppet sem ártott fiam és
                  szeretett feleségem egészségi állapotának - megérkeztünk New Yorkba, ahol nagy
                  meglepetésemre apám és néhány jó barátom várt. Az ősz hosszú és meleg volt és igen
                  kellemes napokat töltöttünk Honorville-ben, a hegyek között. A hatalmas, vörhenyes
                  erdők felett esténkint sápadtan küzdött a Hold a nappali világgal. Este hűvös
                  szellő kerekedett; feleségemmel sok vitám volt, amig rászoktattam, hogy pullovert
                  viseljen, mert errefelé egészen más az időjárás, mint lent a síkon. Időnkint,
                  főleg felhős napokon, sajogni kezd a balkarom. Egy hét mulva beköltözünk a városba
                  és akkor nörsz kerül J. B. mellé, hogy esténkint elmehessünk hazulról. Katalin
                  újabban megint sokat vitatkozik, úgy, hogy néha Európa kellős közepén érzem magam;
                  holott, hála Istennek, nem vagyok ott. Itt az ideje, hogy ismét gyereke
                  szülessen.</p>
					<p>Mielőtt pontot tennék e - talán, a nyers élmények hatása alatt kissé rapszódikus -
                  feljegyzések végére, néhány pontban összegezni fogom értesüléseimet a Második
                  Európai Népszövetség Első ülésszakának záróüléséről.</p>
				</div>
				<div type="chapter">
					<head>
                 “Evolució...? Fenét!”
               </head>
					<p>- A történelmi evolució nevében felszólítom önöket, lássák be tévedéseiket! -
                  kiáltotta Hjamarsen elnök. - Segítsenek megmenteni azt, ami az európai
                  civilizációból megmaradt!</p>
					<p>- Fenét kell ide evolució! - felelte egy szenvedélyes delegátus - biztonság
                  kell!</p>
					<p>- Ugy van! Biztonság! - mondták többen. A Népszövetség I. számú albizottságot
                  delegált, amelynek feladata volna az államok biztonságát garantálni. Olyan
                  egyezményeket kell kötni, amelyek kölcsönös segélynyujtás, garanciák és
                  érdekközösségek révén lehetetlenné teszik a felmerülő vitás kérdések erőszakos
                  úton való likvidálását.</p>
					<p>Nehogy az erőszak alkalmazása ilyen nemzetközi vitákban bárhogy is lehetővé
                  váljon: a II. számú, ú. n. Fegyverkezési Albizottság hozzájárult ahhoz, hogy az új
                  világháború kitörésének preventív megakadályozására minden európai állam állandó
                  hadsereget tartson és megindíthassa a fegyvergyártást, illetve -szállítást. Még
                  pedig a következő arányban:</p>
					<p>
                  Anglia évente előállíthat 200 tankot, 7 cirkálót, 200
                  torpedórombolót, 22.000 meghatározott kaliberű tarackot és mozsarat, 4000
                  bombavető repülőgépet, valamint hadigázokat korlátlan mértékben.</p>
					<p>
                  Franciaország ennek a 80%-át.</p>
					<p>
                  Németország ennek a 97.5%-át.</p>
					<p>
                  Olaszország ennek a 91.5%-át; pótolhatja továbbá a háborúban
                  elpusztult repülőgép-anyahajóit. És így tovább.</p>
					<p>Valamennyi államnak jogában áll tengeralattjárókat építeni, vagy vásárolni.</p>
					<p>A második Amszterdami Egyezmény, amely mint ismeretes, a szelidítő hatású gázok
                  előállítását tilalmazza, továbbra is érvényben marad.</p>
					<p>Fegyveres konfliktusok kitörését megakadályozandó, az államok kötelezték magukat,
                  hogy a hadüzenet intézményét megszüntetik. Ehelyett a jövőben KÉT HÉTTEL, valamely
                  támadó jellegű akció megkezdése előtt be kell jelenteni az erre vonatkozó
                  szándékot a Népszövetség III. Albizottságának, amely a bejelentést az
                  Ötösbizottság Ténymegállapító Szervéhez továbbítja, amely Londonban székel.</p>
					<p>Komoly ok nélkül ilyen háborús bejelentést nem szabad tenni. Amely állam komoly ok
                  nélkül tesz ilyen háborús bejelentést, az a fegyveres akció megkezdése előtt nem
                  KÉT, hanem NÉGY héttel köteles a bejelentést 3 gépelt példányban a III.
                  Albizottsághoz felterjeszteni.</p>
					<p>A jövőben polgárok által lakott területet (város, falú, ipartelep, stb.) gázzal
                  elárasztani csak abban az esetben szabad, ha a polgárok fegyveres ellenállást
                  tanusítanak.</p>
					<p>Fegyveres ellenállásnak számít, ha a polgárok a bombázás megkezdése előtt
                  számított 24 órán belül nem ürítették ki lakóhelyüket.</p>
					<p>Tilos a tompított hegyű és robbanólövedékek használata. Amely állam fegyveres
                  konfliktus esetén bizonyítható módon ilyeneket alkalmazott, azt a Népszövetség
                  VII. Albizottsága jegyzőkönyvi úton megörökítendő dorgálásra ítéli.</p>
					<p>Üzletszerű fegyvergyártás a jövőben tilos! Csakis a Népszövetség VI.
                  Albizottságának hozzájárulásával engedhető meg.</p>
					<p>Minden esztendőnek bizonyos időszakában mindennemű fegyverhasználat egész Európa
                  területén tilos. Ez az időszak a december 24. és 25. közötti éjszaka. Kivételt
                  képez ez alól az a fegyveres konfliktus, ami ez időszak előtt legalább 30 nappal
                  megkezdődött.</p>
					<p>És végül: tilos a harcászati eszközöknek a fent engedélyezett mértéken felüli
                  halmozása. Ennek a megakadályozására a Népszövetség VIII. Albizottsága külön
                  megfigyelőt delegál minden államba. Ezek a megfigyelők minden esztendőben
                  kötelesek legalább egyszer 24 órát azon államnak területén tölteni, amelynek
                  megfigyelésére hivatvák.</p>
					<p>Nem kötelezhető azonban egyetlen állam sem arra, hogy ilyen megfigyelőt beengedjen
                  a területére. Ez merénylet volna az államok szuverénitásai ellen.</p>
					<p>Ez volt az Új Európai Békepaktum, amelyet a lakósság is igen nagy örömmel fogadott
                  volna, ha közölték volna vele a szövegét. A delegátusok mindenesetre percekig
                  ünnepelték Sir Tootenhamet, amikor felolvasta, a Stocholmi Konferencia
                  záróülésén.</p>
					<p>Ugyanezen a záróülésen Corbitani delegátus felállt és bejelentette: Olaszország
                  háborús lépésnek tekintené, ha Anglia valóban kísérletet tenne V. Cézár tényleges
                  trónraültetésére. Amennyiben ez, amint az angol jegyzékből kiderül, már egy héten
                  belül valóban megtörténne, akkor kéri a III. Albizottságot, vegye tudomásul, hogy
                  Olaszország a Paktum értelmében azonnal a Szigetország felé indítja légi
                  haderejét. A Paktum értelmében ugyan csak két héttel később tehetné meg ezt, ám az
                  írásbeli bejelentés már két héttel ezelőtt megtörtént s arról a III.
                  Albizottságnak csupán azért nincsen tudomása, mert akkor még nem alakult meg. Az
                  is igaz, hogy a Paktum értelmében még csak most láthatnánk hozzá légi haderő
                  előállításához - mondta végül Corbitani delegátus emelt hangon - azonban a Paktum
                  ma életbelépett és megengedi bizonyos számú harci repülőgép üzemben tartását.
                  Gondoskodtunk arról, hogy a Paktum életbelépésének pillanatától a megengedett
                  mennyiség kétszerese üzemben álljon. Azért a kétszerese, mert a kopást és romlást,
                  természetszerűen, pótolni kell.</p>
					<p>Ezt a bejelentést a Népszövetség Nagytanácsa tudomásul vette s így a VII.
                  Albizottság 1953 IX.-414.579-AB szám alatt iktatta. Tudomásul vették V. Cézár
                  bejelentését, amely szerint igényt tart a lavandol trónra; Anglia bejelentését,
                  amely szerint V. Cézár trónigényét, ha kell, fegyverrel is megvédi és további
                  kilenc európai állam bejelentését, amelyek részben fegyverrel védik, részben
                  fegyverrel akadályozzák majd V. Cézár akcióját, amennyiben arra sor kerül.</p>
					<p>Utána 2000 teritékes díszbankett volt az új, általános és, amint azt mindnyájan
                  szívből óhajtjuk: tartós európai béke örömére!</p>
					<p> Vége.</p>
				</div>
			</div>
		</body>
	</text>
</TEI>